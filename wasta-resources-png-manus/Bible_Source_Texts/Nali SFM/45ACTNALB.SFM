\id ACT
\rem ACT Nali Bible
\ide 65001 - Unicode (UTF-8)
\rem Copyright Information: For any non-Paratext use of this text, permission must be obtained from the copyright holder
\rem Original draft by Thomas Pohonum
\rem Entered into Paratext Oct 2011 by Sue Pfaff
\rem updated last on 9 October by Thomas Pohonum - Group/Advisor check
\h ACTS
\toc1 Acts
\toc2 Aposel
\toc3 Ac
\mt Pweheriya Mbulya Hu Aposel
\c 1
\s1 Yesus ipwatisingiy tehe andre kipwandrisa Mwoiwan Haiyan
\p
\v 1 Teyopilus, puk mepo uratuluwiy mamu kinna,\f + \fr 1:1 \ft Luk iratuluwi pweheriy iro, "Pweheriya Mbulya hu Aposel." Hapeko ipwai ipa, "Puk mepo uratuluwiy mamu kinna..." Puk para mamu kinna, ara "Nongan Hiyan Luk Iratuluwiy."\f* ara iwong iya melit masih mepo Yesus ngara kimbusiy, pe ngara kihinuwaniy.
\v 2 Iro mbusiy tehen tora ipoo iya matne lang Ngindrai iwiri yiy iya kol paingan yang. Pe iya pwoke ta Mwoiwan Haiyan ipwandrandradrahani hu aposel tan iya sehe mbulen handra-handra para hu kambusiy.
\v 3 Iya mulan para Yesus ikuni nopwaran pe imat, pwen itine paiwe pe iya pwaingani yiy iya kili hu aposel tan. Pe imbusi hu melit hitun para kipwaingani kaipisan tehe yiy ara kintine ndrokonan. Yiy iyarayah iya kili hu iho nondriya lang mahaangui pe ipohowe titiye para kolo King Ngindrai iya kili hu.
\v 4 Pwen hurawurani hu iho nondriya lang sih aro, pe ipwandrandrahaniy iya kili hu ipa, <<Wawu mbuna katali Yerusalem na. Tomo kintandranga wawu pwen tehe andre kiyki yukyuk handra kisata wawu, tehe kunnese kinna.
\v 5 Yohanes, yiy kinsumuluwani hu ndramat kinna ndran, hapeko andre kindrou pwi, kiho nondriya lang masahayeh opu, wawu ara andre kawiri paptais kiya Mwoiwan Haiyan.>>
\p
\v 6 Pwen yihu aposel masih ara husa rawure hu husa harong pe husok Yesus hupa, <<Yapan, andre mahapo iye arawurani hu Yisrayel kasa wule paiwe, pe tukoro pahandra king hamou tehe para mamu kinna, ndre?>>\f + \fr 1:6 \ft Koluw kinna, yihu Yisrayel ara huro pahandra hu king tahu imwonen, tehe Ndrepit hilu Solomon. Hapeko itandrohonga Yesus isa iro kol pwan, ara hu Yisrayel huro pahandra hu Sisa, mepo hu king tahu Rom. Pwen pe hu ndramat soyon hupa ndre Yesus andre kirase hu Rom kayau kaya mawen kolo hu, pe kiwiri hu Yisrayel kasa pahandra king hamou tehe tahu para mamu. Lolohonge aro ara ndroiyi lohongai para soksok tahu aposel.\f*
\p
\v 7 Pe ipwai iya kili hu ipa, <<Kinlahiy para wawu kapahasaniy pwi yoh, Tomo kopu ipahasani lengen pe nowen mepo kinsaniy. Yiy opu ara yapane melit masikene.
\v 8 Hapeko wawu ara andre kawiri pwoke tandrohonga Mwoiwan Haiyan kisa ndrita wawu; pe andre wawu katiyani pweheriyo kiro Yerusalem, pe kiya nondriya kol malkol Yutiyah pe Samariya masih, pe kiro mbusungo kol pwan haroh kiyandrek kiya haroh.>>
\s1 Yesus iyau iya paingan yang
\p
\v 9 Yiy iro wong mbulmara hu manau pe irip iro mwalingahu iya paingan pe kokom hambut iramburihi yiy pe ikulani yiy.
\p
\v 10 Yesus ara kiniyau pwen, hapeko mara hu ara iro tis ndron iya yang. Pe indrou pwi ko, ndramat malmou hilsarayah pe hilro tine ngilsehu. Pe koiwe hilu ara palen iya.
\v 11 Pe hilpa toro: <<Wawu ndramira Kaliliy, paratapeh pe mara wawu ita tandras itapo iya paingan yang? Yesus ara kopu, mepo Yapan kinwiri yiy kinna kol paingan yang, ara andre kimui kiro kol paingan yang tehen aliy opu kisa pwan.>>
\s1 Yihu rakinima Matiyas iwiri noku Yutas
\p
\v 12 Pwen hu tali Ngondro Holip pe humui huya Yerusalem. Pahayi ara, ara ita pakeh Yerusalem; mwalingan ara tehe kilomita sih o.\f + \fr 1:12 \ft Eng & Grk: A sabbath day's journey\f*
\v 13 Huya rayah huya seu, pe hungas huya seu sahin ita paingan mepo ngara hu koro aliy. Ngala hu ara iye: Pita, Yohanes, Yamis, Andru, Pilip, Tomas, Partolomeu, Matiu, Yamis NdraAlpayus, Simon hamou tahu Selot, pe Yutas nali Yamis.
\v 14 Yihu masih ara ngara hu kawaiyani totohun iya lohongai handra ko, iyasura hu pihin, pe Mariya tina Yesus' iyapolo nali Yesus hu.
\p
\v 15 Iro tandrohonga lang ara, Pita itine iro mwalinga hu hiyeh mepo lohonga hu hupwotisingi Yesus, ndromwoya hu masih iyawule ara sangat pe lungui.
\v 16 Pe Pita ipwai ipa, <<Wawu nali, nongna Yapan, ara pwayan kinsarayah mannan. Koluw kinna Mwoiwan Haiyan imbusi Ndrepit pe ipohowe nongan handra. Nongan ara ipwaingani Yutas, ndramat mepo iluwani hu hiyeh hu mbultuwe Yesus.
\v 17 Yiy ara hamou torou ngara kiro mwalinga rou, pe ngara kisusuye kisasura tou kiya mbulya Yapan.>>
\p
\v 18 Yutas iwiri singayai, mepo kene kultuw mwomwan imbusiy ara, pe isowani pwan hambut iyaliy. Iya mulan iyos te payan iya pwan iro pwan tan ara, pe ndriyan ipet, ndrinan isarahis, pe ndrinan masih ara isa iho malore pwan.
\v 19 Pwen hu ndramat masih para Yerusalem ara hu hulong pe yihu pohowe ngala pwan ara iya nongna kol tahu ipa Akeltama. Ndroiyi nongan Akeltama, ara ipa, <<Pwane ndrai.>> \f + \fr 1:19 \ft Iya nongna kol torou Nali, ngara tukapa, "ndrohondrondroi." \f*
\p
\v 20 Pwen pe Pita ipwai ipa, <<Huratuluwiy ita puk para Waliy ara ipa toro; <Kolon ara, andre hamou kinyen aliy pwi. Pe andre hamou kiwiri soiwi mbulyan.>
\v 21 Tehen torako, andre mahapo tukarakinima hamou torou, mwalinga hu ndramat hiyeh ngara hu korosura tou, pe ngara hu karikai nondriya lang masih mepo Yapan Yesus iropo iya isa, hape iya hape, mwalinga rou.
\v 22 Mwalinga yihu mepo huro, iro matne Yohanes isumuluwani hu ndramat ipoo isa matne lang mepo Ngindrai iwiri Yesus iro kiltou pe kinna paingan, ara andre tukarakinima hamou tahu ara ko, mepo inime hu melit masikene ara, andre kirayah hamou towu aposel para pohoweya pweheriya Yesus itine paiwe yi.>>
\p
\v 23 Pita iwong ihipwen, pwen yihu yoh hilu ndramat malmou iya ngawan para hamou tahilu kiwiri noku Yutas. Hamou ara ngalan Yosep mepo hupohowei Parsapas, pe ngalan handra yi ara Yustus. Pe hamou ara ngalan Matiyas.
\v 24 Pwen pe yihu totohun hupa, <<O Yapan, wou opu apahasani ndriya hu ndramat masih kene. Wou apwaingani hiyeh ndrokonan ata hilu malmou aripo, wou antakiniman,
\v 25 para kiwiri soiwi mbuliya Yutas pe kisusuye kisasura yowu, kiya mbulen towu aposel. Paratesah, Yutas kintali mbulyan pe kinna ndrohonokun.>>
\v 26 Pwen pe hurakowe hilu, pe kau ara ipwangani Matiyas. Pwen pe yiy ara iwiri noku Yutas pe irayah hamou tahu aposel. Pwen hu ndromwa yiy iyasura hu songui pe hamou.
\c 2
\s1 Mwoiwan Haiyan isa pwan
\p
\v 1 Pwen lang namandran para Pentekos isarayah, pe yihu masih ara humbultere hu huro wule hape ko.
\v 2 Indrou pwi ko, ngasa hapesah tehe nguluwa nohai namandran, ara iro kol paingan yang pe isa pwan, pe isong isa pe isilihi nondriya seu masih mepo hurompwan aliy.
\v 3 Pwen pe hunime mwan iyat, mwensen tehe kalame hu ndramat, ara huyos husa pe humasumbuwe iya ndrita paya hamou-hamou tahu masih.
\v 4 Hu masih kene, ara Mwoiwan Haiyan iya nondriya hu, pe hu pep topwei. Pe hape pwi ko, Mwoiwan Haiyan iyki nongan iya kili hu, pe huwong iya hu nongna kol handra-handra.
\p
\v 5 Iro tandrohonga lang ara, yihu Yutah hayah, ngara hu katotohun kiya kili Ngindrai, ara huyau hape-hape husa huro Yerusalem i. Yihu ara hu ndramira hu kol namandran masih para kol pwan masih pahandra yang.
\v 6 Iro mwonen huhulingi ngasa nohai ara, yihu ndramat soyon iya hu humbuh husawule, paratesah, huhulingi hu ndramira Yesus ara hurowong iya nongna kol ata hamou-hamou tahu.
\v 7 Pe mwoiwahu ihin pe huro lolohonge soyon hupa, <<Akahalingiy! Hu masih hutora wong, ara hu ndramira Kaliliy yo ndre?
\v 8 Pwen tehen tapeh ndrokonan pe worou hamou-hamou turopo hilingi hutorawong iya ndringe nongna kolorou imwonen?
\v 9 Worou tuyau kol Partiya, Mitiya pe Elam. Pe hayah torou ara tuyau te kol namandran hape Mesopotemiya, Yutiyah, pe hu kol namandran iya Kapatosiya, Pontus, pe Esiya,
\v 10 pe kol namandran hape Prikiya pe Pampiliya, pe kol namandran masih Yisip pe hu kol namandran hape nondriya kol Lipiya hutora pakeh kol ngawan Sairini. Pe worou hayah ara tuyau te kol Rom tusa turopo iye hapeko.
\v 11 Worou Yutah, iyasura hu ndramat hiyeh mepo hutopo totohun husa sura tou kene, pe worou para mbuson Krit pe kol namandran iya Arapiya, worou masih ara, tuhilingi huropo wong iya ndraikiya pwoke ta Ngindrai iya nongna kolo rou imwonen.>>
\v 12 Yihu masih mwoiwahu ihin, pe hu lolohonge soyon iya. Pwen huro wong mwalingahu hupa, <<Melit mahapo irayah, ara ndroiyin tesah ndrokonan?>>
\p
\v 13 Hapeko yihu hayah tahu ara huro pwasimirihu, hupa, <<Yihu andre hupep iya ndrunu wain howen pe ingahi hu, ndre?>>
\s Pita itine pe iwong
\p
\v 14 Pwen Pita itine iyasura hu songui pe hamou, pe iwong namandran iya, iya kili hu yau ipa, <<Wawu Yutah pe wawu hiyeh mepo wawu sa ropo Yerusalem, ara akahalingi sehe melit nakupwai.
\v 15 Wawu mbuna kapa ndre yihu ndramat aripo ara huyin ndran pe hu topo mbuiy, pwi yoh. Mahapoko mandroulang, pe paramwandrai ara hira mandrosih o.
\v 16 Melit mahapo irayah, ara tehe Poropet Yowel kiniwong pwen mamu kinnaliy:
\q1
\v 17 Ngindrai ipwai ipa, <Lang itapo isa kamulan masih,
\q2 andre kutilingi Mwoiwo kiya kili hu ndramat masih. Pe noru wawu hu kamai pe pihin, ara andre hu kapohowe nongno tehe hu poropet, pe hu wihou tawawu ara andre hu kanime taltan, pe hu parangoloha wawu ara andre hu kanihiyani hu nihinih.
\q1
\v 18 Pe andre kutilingi Mwoiwo kiya kili hu ndramiro, para poya mbulyo kamai pe pihin, pe andre hu kapohowe nongno tehe hu poropet.
\q1
\v 19 Pe yo andre kumbusi hu kinima pwoke handra-handra karayah yang, pe andre kumbusi hu kaipisa melit handra-handra yi karayah koro mbulu pwan,
\q2 Tehe ndrai pe mwan pe kosumwan mabuniyan andre kirayah.
\q1
\v 20 Pe paramwandrai ara andre kirapaiwaniy pe kilokuh, pe walah ara andre kirapaiwaniy pe kilam tehe ndrai. Melit masih aro kene, ara andre kirayah kimu kihipwen, kamulan lenge Yapan namandran iya pe nonowan iya, ara andre kisarayah.
\q1
\v 21 Pe hu ndramat masih hiyeh mepo hu andre kayoh kiya ngala Yapan, ara Yapan andre kisopwat hu.>
\p
\v 22 Wawu ndramira Yisrayel, akahalingi nongan aro; Yesus, ndramira Nasaret, ara Ngindrai ipwandrisa yiy isa pwan mwalinga wawu. Pe Ngindrai imbusi hu ndraikiya pwoke, hu kinima pwoke, pe hu kaipisa pwoke, ara iro ndruwa Yesus. Wawu mbukenan wawu kanpahasaniy pwen.
\v 23 Ndramat ara, Ngindrai kiniyki yiy kinsa kili wawu ara tehe kinlohonganiy pe kinpahasaniy pwen mamu kinna. Tunan wawu ko, pe wawuiki yiy iya nima hu ndramat mwomwan, pe hurayi yiy pe rapairani yiy iya kei tondrih pe imat.
\v 24 Hapeko Ngindrai ihingini yiy pe itine paiwe, pe itali yiy isa mawen ngandran mwomwan para kimat. Paratesah, kimat ara kinwenei para kikaituwe yiy pwi.
\v 25 Ndrepit iwong hape iyatan mamu ipa,
\q1 <Yo ngara kunime Yapan kiro pakeh kili yo lang masih. Kinlahiy para hapesah kipanohowani yo pe kulelen ara pwi. Paratesah, yiy ara iripo ndrahaso iyapwen te nimo mot.
\q1
\v 26 Tehen torako, ndriyo ara ipwes, pe kalame ara irawuloh;
\q2 nombuwe ara iripo mwoimwoi pe iripo hinehes iya sehe melit itapo isa.
\q1
\v 27 Wou anlahi atali mwoiwo kiro ndrohonoku hu suw pe koyum kimayit to ara pwi yoh.
\q2 Pe andre antali ndramat haiyan tam mepo antakiniman, kipwala pwi yi.
\q1
\v 28 Wou anpwaingani saya taleh pwen kinsa kili yo.
\q2 Andre aiki pwesai kipep kisa kili yo; ndroiyin ara ko urupo mbulmaram.>
\p
\v 29 Wawu nali, nakuwong imwonen kisa kili wawu kiyata tumburou Ndrepit. Yiy ara kinimat pe hu kanroni yiy, pe ndrohonoku kimat tan ara iripo mwele rou ipoo, isa matne lang mahapo.
\v 30 Hapeko Ndrepit ara yiy hamou poropet, pe yiy ipahasaniy tehe Ngindrai kintandrangan tehe ndrayen hamou kamulan andre kiwiri nokun tehe king.
\v 31 Ndrepit ara kinnimei pwen, koluw mamu kinna, sehe melit nakisarayah kamulan; pe iwong iya kimat pe titine ta Kristus -- tehe yiy kinto ndrohonoku hu suw pwi, pe nombuwen kinpwala ara pwi.
\v 32 Yowu ndramat masih aripo, yowu kannimei pwen, pe yowu ropo tiyaniy isa kili wawu, tehe Ngindrai ara kinhingini ndramat Yesus aro, pe kintine paiwe.
\v 33 Pe Ngindrai kiniwiri yiy kinna paingan pe imirampwan niman mot. Pe yiy iwiri Mwoiwan Haiyan iro kili Taman mepo kintandrangan kinnaliy, pe itilingiy sehe melit mepo wawu topo hilingiy, pe topo nimei kene.
\v 34 Pe Ndrepit ara kinna kol paingan yang mapu, hapeko ipwai ipa,
\q1 <Yapan ipwai iya kili Yapan to ipa,
\q2 <<Ampwan kapwen te nimo mot,
\q1
\v 35 kipoo, kuiki hu ndram mepo humwisnani wou ara
\q2 hu kasa pahandra pwekam.>> >
\p
\v 36 Tehen torako, wawu pwayumwa wum masikenne para Yisrayel, akapahasaniy hiyan tehe Yesus mepo wawu rayiy imat iho kei tondrih, ara Ngindrai kintakiniman pe kintayah Yapan pe Kristus kene.>>
\s1 Hu ndramat soyon iya hurapaiwani ndriya hu pe huwiri paptais
\p
\v 37 Pwen yihu ndramat masih ara hu hulingi Pita iwong pe nongnan ara iwiri hu imwonen, pe husok yiy iyapolo hu aposel hupa; <<Wawu nali, yowu andre kambusiy tehen tapeh?>>
\p
\v 38 Pe Pita isomwi hu ipa, <<Akarapaiwani lohonga wawu masih, pe akawiri paptais, kiya ngala Yesus Kristus; para Ngindrai kirapiyani mwomwan tawawu kiyau. Pe wawu andre kawiri Mwoiwan Haiyan tehe yukyuk.
\p
\v 39 Koluw Ngindrai kinpwatisingiy tehe andre kiyki Mwoiwan Haiyan kisata wawu pe noru wawu hu, pe hu ndramat hutora mawen kili wawu, pe kisata hu hiyeh mepo Yapan Ngindrai andre kiyoh hu.
\p
\v 40 Pwen Pita iyki susura nongan para kipwatisingiy pe kipwandrandrahani hu ipa, <<Akoropahan, matisan wawu kawiri nopwaran mwalinga hu ndramira tandroindroi para mahapo.>>
\v 41 Pe hu hiyeh mepo weleh hu iso iya nongna Pita, ara hu wiri paptais. Pwen imwenen lang ara ndromweya hu ndramat ara ihon iya matipou(3000), iyapolo hu para mamu.
\s1 Kultuwayi hu ndramira Yapan
\p
\v 42 Pwen yihu ndramat masih ara, huiki lohonga hu masih iya hinonou mepo hu aposel huroikiy, pe iya mbultere iyawule, pe iya kultuw para namnam iyawule, pe iya totohun.
\v 43 Pe hu ndramat masih ara huteleh, pe hu aposel ara huro mbusi hu kinima pwoke handra-handra pe hu kaipisa ndraikiya pwoke soyon iya.
\v 44 Yihu ndramat hiyeh mepo hupwotisingi lohonga hu iya kili Yesus, ara huro ndriya sih o, pe melit tahu hamou-hamou, ara iyarayah tehe memenahu masih.
\v 45 Pwen hupo pehei iya pwene hu pe menmenahu masih, pe huwiri kene melit ara, pe hurahihiriy mwalinga hu hiyeh mepo menmena hu pwi.
\v 46 Lang masih ngara hu kayawule nondriya kowa yumwa totohun namandran, pe hu ngara kanamnam kiro suwe hu hamou-hamou kasura pwesai pe ndriya wayis.
\v 47 Yihu ngara kahari ngala Ngindrai kiya paingan, pe ndriya hu ndramat masih ara iwayis iyatahu. Pe lang sih tehe sih,Yapan ngara kiposura ndromweyahu, hu hiyeh mepo Ngindrai ngara kisopwari hu.
\c 3
\p
\v 1 Lang sih piyahon, Pita hilu Yohanes hilu rotokai nakaya yumwa totohun namandran para kaya totohun. Pe paramwandrai ara iho maroyoh mepo irahihini lenge totohun imwonen.
\v 2 Pe hu ndramat tiken husap ndramat hamou, ndrikan mwomwan masehe ndriyan tinan, isa yumwa totohun namandran. Pe lang masih ngara hu kasaiki yiy kiro pohokaram para yumwa totohun hu pohowei Pohokaram Lahayan. Pe ngara kirasosoying kili hu ndramat mepo ngara hu kasong kaya kowa yumwa totohun.
\v 3 Iro mwonen inime Pita pe Yohanes hilu ropo nakaya yumwa totohun, isok memelit kili hilu.
\v 4 Pe Pita hilu Yohanes mara hilu ara indrong tan, pe Pita ipwai ipa, <<Maram kisa kili yowulu!>>
\v 5 Pe ndramat ara maran itis tahilu, ipa ndre kipo hapesah kili hilu.
\p
\v 6 Hapeko Pita ipwai ipa, <<Siliwa pe kolt ara kinto kili yo pwi yoh, hapeko sehe melit iripo kili yo, nakuhingini wou kaliy. Ara iya ngala Yesus Kristus para Nasaret, atine pe arikai!>>
\v 7 Pwen Pita imbultuwe niman mot pe isoli yiy itine, pe hape pwi ko, polndrikan pe kombura ndrikan ara ipwoke.
\v 8 Pe yiy ikohis isa iro tine. Iro tandrohongan ara, irikai pe isong iya nondriya yumwa totohun namandran iyapolo hilu. Yiy iro tokai pe iro kohis, pe iro hiri ngala Ngindrai iya polon.
\v 9 Pe yihu ndramat masih hu nime yiy iro tokai pe iro hiri ngala Ngindrai,
\v 10 ara hu hutuluwaniy tehe ndramat ara ngara kirompwan pohomara Karam Lahayan para yumwa totohun namandran, pe ngara kisosoying. Pe hunime yiy iya hiyan, pe hu teleh mwowman, pe lohonga hu ara indrap iya sehe melit kinsarayah kili yiy.
\s1 Pita ipohowe nongan iro yumwan totohun namandran
\p
\v 11 Pwen ndramat ara iro mbultuwe Pita hilu Yohanes. Pe yihu ndramat masih mwoiwa hu ihin, pe hungap husa kili hu huro kalsiu haroh, ngara hu kapohowei kalsuwa Solomon.
\v 12 Pita inimei tehen tora pe ipwai iyatahu ipa, <<Wawu ndramira Yisrayel, mwoiwa wawu ihin iya tesah? Pe paratapeh mara wawu itis tolu tehen toro? Wawu pa ndre youlu ara haiyan pe youlu mbusi ndramat iye irikai, iya pwoke tolu? Pwi yoh!
\v 13 Ngindrai ta Aparaham, Yisaak, pe Yakop, pe Ngindrai ta tumburou hu, ara ihari ngala ndramiran Yesus iya paingan. Wawuiki ndramat ara para hu katingundrun. Pe iya iro mbulmara Pailat, pe Pailat pakitali yiy kiyau, hapeko wawuiki ndruwa wawu iyatan.
\v 14 Yesus ara, yiy haiyan pe kultuwayin ara hiyan masih, hapeko wawuiki ndruwa wawu iyatan. Pe wawu sike Pailat para kitali ndramat hamou para taya ndramat kisa ngawan kili wawu.
\v 15 Pe wawu tingundru ndramat hiyeh mepo yiy ndroiyi taleh. Hapeko Ngindrai ihingini yiy itine paiwe pe youlu nimei pe topo tiyani pweheriyan.
\v 16 Lohonga youlu ipwotisingi Yesus, pe iya ngala Yesus opu, ndramat aro mepo wawu topo nime yiy, pe wawu pahasani yiy, ara kinpwoke. Yesus mbukenan ipwokeyani lohonga youlu para kapwotisingi yiy, pe iya sai ariya ko ndramat aro isarayah hiyan masih, tehe ita mbulmara wawu mahapo.
\p
\v 17 <<Kiya, wawu nali, upahasani tehe wawu pe hu yapane wawu, ara wawu kowu pe wawu mbusi kultuw tora.
\v 18 Hapeko iye ara sehe lohongai Ngindrai kinpwai koluw kinna iyau poho hu poropet tan masih, tehe Kristus andre kiya nondriya nopwaran namandran. Pe iya kultuw tawawu ko mahapo lohonga Ngindrai kinsarayah mannan.
\v 19 Pwen akarapaiwani lohonga wawu pe akarapaiwani wawu kasa kili Ngindrai. Pwen pe Ngindrai andre kisopweyani hu mwomwan tawawu kayau,
\v 20 pe andre pwoke howen kiyau kili Yapan pe kisuluyani wawu lang ara. Pe yiy andre kipwandrisa Kristus, mepo kintakiniman, kisa kili wawu; pe ndramat ara, yiy Yesus opu.
\v 21 Yiy andre kiyendron kol paingan yang, kipoo lang kisarayah mepo Ngindrai andre kimbultani melit masih kimui kirayah howen, tehe Ngindrai kinwong pwen iyau poho hu poropet haiyan para koluw.
\v 22 Tehe Mose ipwai ipa, <Yapan Ngindrai andre kipirani hamou ita mwalinga yowe wawu hu imwonen, kisarayah poropet tehe yo. Pe wawu kahalingi sehe nongan masih nakipwai kisa kili wawu.
\v 23 Kapa sehe ndramat kinhilingi poropet ara pwi, Ngindrai andre kiramate yiy kimat, pe ngalan andre kiya pwi masih nondriya hu Yisrayel.>
\p
\v 24 <<Hu poropet masih iro matine Samuwel pe isa, yihu masih mepo hu kanwong kinna, ara hukanpohowei pwen kinna, iya sehe melit kinsarayah nondriya hu lang mahapo.
\v 25 Wawu ara ndraye hu poropet, pe wawu tora nondiya tapaniu mepo Ngindrai kintapaniu kinnasura tumbu wawu hu kinna. Tehe kinpwai kinnata Aparaham ipa, <Andre kutoholi hu ndrai sih masih kene para kol pwan, ara kiyau kili wou.>
\v 26 Ngindrai ihingini ndramiran Yesus, pe ipwandrisa yiy isa kili wawu mamu para kitoholi wawu. Pe nakitoholi wawu kiya sai tehe toro: nakirapaiwani wawu hamou-hamou kasa mawen hu kultuw pwasin tawawu.>>
\c 4
\s1 Yihuiki Pita hilu Yohanes hilya nondriya kou
\p
\v 1 Pita hilu Yohanes ara hiluro wong iya kili hu ndramat manau, pe hu pris, pe ndramat mepo yiy namandran tahu makundrayen para yumwa totohun namadran, pe iyasura hu Satyusiy ara husarayah husa kili hilu.
\v 2 Yihu ara yihu lolohonge soyon, paratesah hilu ara hilro hinuwani hu ndramat iya titiye ta Yesus imat pe itine paiwe. Pe hinonou ara, ara ipwainganiy tehe hu ndramat masih andre kamat pe katine paiwe.
\v 3 Pwen pe yihu mbultuwe tahatini hilu, pe huiki hilu iya nondriya kou ipoo iya masan lang sih i, paratesah, kol ara kinipiyah pwen.
\v 4 Hapeko hu ndramat soyon mepo huhulingi nongna hilu ara, lohonga hu ipwotisingiy. Pe ndromwoya hu ara irayah tehe mayipou.
\s1 Huiki Pita hilu Yohanes iya nongan
\p
\v 5 Iya lang sih i, hu poho kol, pe hu yapane kol pe hu ndramat para hinuwani nongan para pwahanou, ara husa wule nondriya kol namandran Yerusalem,
\v 6 iyapolo Annas, pris mepo ihohin tahu pris pe iyasura Kaiyapas, Yohanes, Aleksandra pe iyapolo hu ndramat hayah mepo hu ndraye hu pris huhohin.
\v 7 Pe huiki Pita hilu Yohanes ara hilro tine mbulumara hu masih. Pe husike hilu hupa, <<Walu wiri sehe pwoke ndrokonan, pe iya ngala hiyeh ndrokonan walu mbusiy tehen tora?>>
\p
\v 8 Pwen Mwoiwan Hiayan ipep iro kili Pita pe ipwai iyatahu ipa, <<Wawu pohon para kol pe yapane rou para Yisrayel,
\v 9 kapa wawu yoh youlu sa mahapo iya kultuw hiyan mepo youlu mbusiy iya kili ndramat mepo ndrikan mwowman, pe wawu nakasok youlu kiya tunan tesah pe isarayah hiyan paiwe,
\v 10 pwen akahalingiy pe akapahasaniy, wawu topo aripo pe ndraye hu Yisrayel masih, tehe iya ngala Yesus Kristus para Nasaret ndramat aripo mepo iripo tine mbulmara wawu kinsarayah hiyan. Wawu tingundrun imat iho kei tondrih hapeko Ngindrai ara kinhingini yiy kintine paiwe.
\v 11 Yesus ara ko, <Ara pat mepo yihu ndramat para pulya seu hu mwisnaniy, hapeko kinsarayah pat sih hiyan imu iya pat masikene para kasotini seu kaliy.
\m
\v 12 Kinwene hamou ndramat kisopwat worou pwi, Yesus opu iwenei. Paratesah, mwalinga worou ndramat masih, Ngindrai ara kiniyki ngala hamou ndramat i, iripo kol pwan pahandra yang, mepo ilahiy para kisopwat worou ndramat ara pwi yoh -- ngala Yesus opu.>
\p
\v 13 Napwai, yihu ndramat namandran husa tuluwaniy tehe Pita hilu Yohanes ara hilu kana nondriya hinonou pwi, pe hupa ndre hilu ara ndramat o mwaihei opu. Hapeko yihu nimei tehe hilu rahatini hilu, pe mwoiwa hu ihin. Pe hunimei tuluwani hilu tehe hilu ara ngara koro sura Yesus.
\v 14 Pe yihu nime ndramat mepo kinna hiyan ara, iro tine polo hilu yi. Pwen pe hu kanwenei para kasomwi hilu ara pwi yoh.
\v 15 Pwen yihu pwai iyata hilu para kaya ngawan ndrohonoku mbultere na. Pe huyen pe huro mburi nongan mwalinga hu.
\v 16 <<Kiya worou andre kasahayeh hilu? Hilu kanmbusi ndraikiya pwoke handra namandran, pe yihu masih topo Yerusalem ara kanpahasaniy topwei; pe worou andre kanwenei para kakulaniy pwi.
\v 17 Hapeko matisan nongan ara kingau pe kimasubuwe kiya kili hu ndramat masih. Pwen pe tukapanohowani hilu para hilu mbuna katiyani ngala Yesus kiya kili hamou ndramat paiwe.>>
\p
\v 18 Pwen yihu yoh hilu mui hilsa paiwe, pe hu pwandrandrahani hilu para hilu mbuna kapanguluwani ngala Yesus, pe mbuna kahanuwani hu ndramat kiya ngala Yesus paiwe yi.
\v 19 Hapeko Pita hilu Yohanes ara hilu somwi hu hilpa, <<Wawu mbukena wawu kalohonganiy sehe melit ndrokonan ara imwonen iya mbulmara Ngindrai? Yowu kahalingi wawu, ndre yowu kahalingi Ngindrai? Wawu mbukena wawu kapiraniy.
\v 20 Sehe melit mepo yowu nimei, pe yowu hilingiy, ara yowu kanlahiy para kahitohai nongan paraliy pwi yoh.>>
\p
\v 21 Pwen yihu ndramat namandran para poho kol ara, huiki nongan hayah pwokeyan, pe tahakulan para pakanohowani hilu kiyaliy ihipwen, pwen yihu pwandrisa hilu hilyau. Yihu lolohonge ndrit iya sehe sai para hu kasingori hilu, paratesah, yihu ndramat masih ara huro hari ngala Ngindrai iya paingan, iya sehe melit kinsarayah.
\v 22 Pe paratesah i, ndramat mepo Pita pe Yohanes hilu mbusi kinima pwoke iyatan pe iya hiyan, ara hayou tan iro mahaangui pe ndromwan.
\s1 Hu yau ta Yesus huro totohun para ndriya hu kipwoke
\m
\v 23 Iyamulan para yihu tali hilu hilyau ihipwen, Pita hilu Yohanes ara hilu mui hilyarayah hilya kili hu ndramira hilu imwonen. Pe hiltiyani nongan masih mepo hu namandran tahu pris pe hu yapane kol hu kanpwai kinnata hilu iyaliy.
\v 24 Yihu hilingiy, pwen yihu masih ara huhuri mbulu koyu totohun tahu iyawule iya kili Ngindrai, hupa, <<O Yapan Wou opu. Wou anmangsani kol pwan pe hu kol yang, iyapolo ndras pe melit masih hutoraliy.
\v 25 Mwoiwan Haiyan atam iyki nongan iya poho ndramat para poya mbulyam Ndrepit, ara yiy tumbu rou, pe ipa,
\q1 << <Paratapeh pe hu ndramat hapat-hapat para kol pwan masih ara hundrangis?
\q2 Pe paratapeh hu mburi nongan o mwaihei para kambusi kultuw mwomwan?
\q1
\v 26 Hu king para kol pwan ara husa mbultani hu,
\q2 iyapolo hu yapane kol para kapopahun kiya kili Yapan pe kiya kili ndramiran Kristus.>
\m
\v 27 Ara ndrokonan tehe Herot iyapolo Pontiyus Pailat iyapolo hu ndramat hayah para mawen,\f + \fr 4:27 \ft Eng: Gentiles\f* pe iyapolo hu ndraye Yisrayel ara, humasih hurawure hu topo kol namandran iye, pe humburi nongnahu para kamwisnani ndramiram haiyan para poya mbulyam Yesus, mepo antakiniman.
\v 28 Yihu kanmbusi melit masih kene ara, iyau ndruwa nongnam opu mepo anpwandrandrahaniy mamu kinna tehe andre kisarayah.
\v 29 Mahapo, Yapan, wou annimei sehe nongan hukanpanohowani yowu kinnaliy. Pwen aiki pwoke para kirakelehani yowu, ndramiram para poya mbulyam.
\v 30 Aiki nimam kiya ndritahu ndramat humwa para hukasarayah hiyan, pe ambusi hu kaipisa pe ndraikiya pwoke handra-handra kiya ngala ndramiram haiyan Yesus.>>
\p
\v 31 Yihu totohun ihipwen opu, pe kol hape mepo hurakomwe hu huro aliy, ara inunuw. Pe Mwoiwan Haiyan isa pe isongorani hu masih pe hu pep, pe irahatini hu para hukapohowe nongna Ngindrai.
\s1 Yihu ngara kasopwat hamou-hamou
\p
\v 32 Yihu hiyeh mepo hupwotisingi lohongahu iya kili Yesus, ara ndriya hu pe lohonga hu ara handra kopu. Hamou ndramat neren kinhopo kinna melit tan mbukenan ara pwi, hapeko melit tahu hamou-hamou ara iyarayah tehe menmenahu masih.
\v 33 Yihu Aposel hu pohowe titiye mepo hunimei, tehe Yapan Yesus ara imat pe kintine paiwe; pe nongna hu ara pwokeyan pe tahakulan iya. Pe pahas ta Yapan ara iro ndrita hu masih.
\v 34 Pe mwalinga hu masih, ara hamou tahu kinho mundrui pwi; paratesah yihu hiyeh mepo mapwene hu ndre masuwe hu, ara hupo pehei iya menmena hu ara, pe hu wiri singayai iyau aliy isa,
\v 35 pe hu saikiy isa mbulmara hu aposel. Pwen hu tainganiy iya kili hu ndramat mepo menmena hu pwi.
\p
\v 36 Yosep ara ndramira Lepi hamou; yiy ara para mbuson Saipurus. Pe hu aposel hu pohowe ngalan handra yi ara Parnapas. (Ndroiyi ngalan iya nongna kolohu, ara ipa,<<Ndramat para kisotini ndramat.>>)
\v 37 Yiy ara ipo pehei iya pwanen hambut, pe isaiki singayai paraliy isa mbulmara hu aposel.
\c 5
\s1 Ananiyas hilu Sappira
\p
\v 1 Porosih aro ndramat hamou ngalan Ananiyas iyapolo nambuyun Sappira, ara hilyapo pehei iya pwane hilu hambut.
\v 2 Pwen Ananiyas iwiri kene pwane hilu pe ikulani hape paraliy, pe nambuyun Sappira ara ipahasaniy i. Pe isaiki kene pwan masih iya mbulmarahu aposel, pe iyunguraniy(pakarawaniy) tehe kene pwane hilu masih kene ara kiniykiy topwei.
\p
\v 3 Hapeko Pita ipwai ipa, <<Ananiyas, paratesah pe Sinai isa nondriyam pe apapwasike Mwoiwan Haiyan, pe akaituwe kene pwan hape ita ndron kili wou?
\v 4 Wou anpopehei kinna pwanem mapu, pwan ara, ara pwanem imwonen, ndre? Pe anpopehei kinnaliy pwen, pe kenen masikene ara menmenam, ndre? Sehe melit isuhuhuri wou pe ambusiy tehen tora? Wou ara anpwasike ndramat pwi yoh; hapeko apapwasike Ngindrai.
\p
\v 5 Pwen Ananiyas ihilingi nongan aro ihipwen opu, iyos iya pwan o, meren masehe. Pe hu ndramat masih mepo huhulingiy, ara nohowai namandran iya, iwiri hu.
\v 6 Pe yihu wihou tiken hutine husa, pe husumwa nombuwen pe hu hiriy iya ngawan, pe huyaroniy.
\p
\v 7 Iya ndruwa paramwandrai maroyoh ihipwen, nambuyun isa nondriyan i. Hapeko yiy ara ikowu sehe melit kinsarayah pwen.
\v 8 Pwen Pita isike yiy ipa, <<Apwai kisato, ara ndrokonan tehe kene pwane walu Ananiyas ara ndromwoyan tehen iye ko?>> Pe isomwi yiy ipa, <<Ehe; kenen ara ariya ko.>>
\p
\v 9 Pwen Pita ipwai iya kili yiy, ipa, <<Paratesah walu nambuyum almburi lohonga walu iyawule handra ko, para walu pakahanonou Mwoiwan Haiyan ata Yapan. Animei! Yihu hiyeh mepo huyaroni nambuyum, ara husa hutora pohomara karam mahapo, pe andre hu kahari wou aya ngawan tehen aliy yi.>>
\p
\v 10 Hape pwi ko, iyos iya pwan iro ngondrondrika Pita, pe imat. Pwen hu wihou ara, husa nondriyan pe hunimei tehe Sappira ara kinimat pwen. Pwen huhuri yiy pe huya roni yiy iya iye ngilse nambuyun.
\v 11 Pwen nohowai namandran iya, ara iwiri hu ndramira sios masih, pe iyasura hu ndramat hiyeh huhulingi melit ara irayah.
\s1 Kinima pwoke handra-handra
\p
\v 12 Yihu aposel ara hu mbusi hu kaipisa ndraikiya pwoke pe hu kinima pwoke handra-handra soyon iya iro mwalinga hu ndramat. Pe yihu ndramat hiyeh mepo hu pwotisingiy lohongahu, ara ngara hu kasa mbultani hu kawule koro kalsuwa Solomon.
\v 13 Pe hu ndramat hayah i, ngara hu kasikiye hu, hapeko ngara hu kahandrundru para kayasura hu.
\v 14 Hapeko hu ndramat hayah i mepo hu pwotisingin lohongahu iya kili Yapan, hu kamai pe hu pihin kene ndromwoyahu ara irohon iropo iya soyo-soyon iya.
\v 15 Pe ariya ko pwi, hurosap hu ndramat humwa husa ngawan pe humwaniyani hu huro ndrita yokyok pe sou huye sai. Pe hupa ndre sumwoiwa Pita andre kihis kiya ndrita hu tiken tahu pe andre hu kasarayah hiyan.
\v 16 Tehen torako, hu ndramat soyon iya para hu kol mepo hurakaiyani kol namandran Yerusalem, ara husap hu ndramat humwa, pe hu ndramat mepo hu payit iro ndrita hu pe ipwalngani hu, ara husa yi. Pe hu masih ara huya hiyan topwei.
\s1 Yihu aposel ara huya nondriya nopwaran
\p
\v 17 Pwen pe Pris ihohin iyapolo susuran hu, hu hiyeh mepo para kili hu Satyusiy, ara hu maimai pe hundrangis anahu.
\v 18 Pwen huya pe humbultuwe hu aposel pe huwasi tahatini hu, pe huyaiki hu huya nondriya kou mepo hu ndramat para tandroindroi ngara hu koro aliy.
\v 19 Hapeko tandrohonga ping ara, angelou hamou ata Yapan isa pe itepe hu papai para kou, pe iwiri hu aposel huya ngawan, pe ipwai iya kili hu ipa,
\v 20 <<Akaya pe akoro tine nondriya kowa yumwa totohun namandran, pe akapohowe nongan para kultuw masih para taleh howen iye, kiya kili hu ndramat.>>
\p
\v 21 Pwen huro ndruwa nongna angelou. Pwen makohuping o, hu aposel ara huya kowa yumwa totohun namandran, pe huro hinuwani hu ndramat.
\p Pwen Pris ihohin tahu pris pe iyapolo susuran hu ara husarayah, pe huyoh hu pohon para kol pe hu yapane Yisrayel masih ara husa harong. Pwen hu pwanos iya kou para hu kawiri hu aposel kasa.
\v 22 Pwen hu makundrayen ara huyarayah huya kou, hapeko yihu kannime hu konto nondriyan pwi yoh. Pwen hu mui huya, pe hutiyani melit masih ara, iya kili hu namandran,
\v 23 hupa, <<Yowuya pe yowu nimei tehe papai masih para kou ara kanwariy pwokeyan iya. Pe hu ndramat para memere ara huro tine pohomara papai masih. Hapeko tandrohonga yowu tepe hu papai ara, yowu kannime hamou kinto nondriyan pwi yoh.>>
\v 24 Pwen ndramat iyamu tahu makundrayen mepo ngara hu koro memerani yumwa totohun namandran, iyasura hu namandran tahu pris ara huhulingi nongan ara, pe hulolohonge soyon hupa, <<Aripo sehe melit ndrokonan?>>
\p
\v 25 Pwen ndramat hamou ara isarayah pe ipwai iyatahu ipa, <<Akahalingiy! Hu ndramat mepo wawuiki hu huro nondriya kou, ara mahapo hutora tine nondriya kowa yumwa totohun namandran, pe hu tora hinuwani hu ndramat.>>
\v 26 Pwen ndamat mepo namandran tahu makundrayen iyasura ndramiran hu, ara huyawiri hu aposel husa. Hapeko yihu kanluwi tarahani hu pwi yoh, paratesah, yihu nohowani hu ndramat, matisan hu kasolpwa hu kiya pat.
\p
\v 27 Pwen yihu wiri hu aposel husa pe husaiki hu huro tine mbulumara hu namandran ara, pe pris ihohin iyatahu pris, ara ipiye paya nongan ipa,
\v 28 <<Yowu kanpwatisingiy pwokeyan kinsa kili wawu, tehe wawu mbuna kahanuwani hu ndramat kiya ngala ndramat ara. Hapeko pwi! Hinonou tawawu ara kinsilihi topwe nondriya kol Yerusalem masih, pe wawuiki konnan isa ndrita yowu tehe yowu tingundru ndramat ara, pe yowu andre kawiri koran.>>
\p
\v 29 Pwen Pita iyasura hu aposel husomwiy, hupa, <<Yowu andre kahalingi Ngindrai hamou opu, pe hu ndramat, ara pwi.>>
\v 30 Ngindrai ata tumburou hu ara ihingini Yesus itine paiwe. Yiy hiyeh mepo wawu rayiy pe wawuiki yiy iho kei tondrih pe imat.
\v 31 Ndramat ara, Ngindrai kiniwiri yiy kinna paingan pe itampwan niman mot. Yiy ara tehe Ndramat Para Kiyemu, pe Ndramat Para Kisopwat hu ndramat. Pwen pe itarasaya worou Yisrayel para karapaiwani lohongarou, pe andre kitali hu kultuw mwomwan torou.
\v 32 Yowu nime hu melit masih ara pe yowu topo tiyaniy, pe Mwoiwan Haiyan ata Ngindrai iripo tiyaniy tehen aliy yi -- yiy mepo Ngindrai ngara kiykiy kiyatahu hiyeh ngara hu kahalingi yiy.
\p
\v 33 Pwen iro mwonen hu namandran ara huhulingi nongan aro, ndriya hu ara isin iyatahu, pwen tehe hu pakatingundru hu aposel kamat.
\v 34 Hapeko hamou tahu namandran ara, ngalan Kamaliyel, yiy itine mwalingahu. Pe yiy ara Parasiy hamou, pe ndramat hamou para kihinuwani nongan para pwahanou, pe ngara hu ndramat masih kahaiyani yiy. Pe ipwai para hu kawiri hu aposel kaya koro ngawan hape namu.
\v 35 Pwen Kamaliyel ara ipwai iyatahu ipa, <<Wawu ndramira Yisrayel, kapa wawu pakambusi sehe melit kiya kili hu ndramat aro, ara akatuluwaniy kiya hiyan namu.
\v 36 Mamu hape kinna, Teutas ara isarayah pe isikiye yiy tehe yiy ara ndramat hamou mangalan, pe ndramiran hu ara irayah pakeh tehe mahaangat. Hapeko hu ndramat hayah hutungundrun, pe hu masih mepo huhulingi yiy pe huyehelun ndruwan, ara hu masumbuwe topwei. Pe ngalan ara iya mwaihei o.
\v 37 Pwen iyamulan hape yi, Yutas ndramira Kaliliy ara isarayah iho mwonen nondriya lenge yukuya ngala ndramat. Yiy ara isuhuhuri hu ndramat hayah pe iluwi hu huho ndruwan. Hapeko hu hayah hu tingundrun i, pe hu hiyeh mepo huhulingi yiy pe huyehelun ndruwan ara humasumbuwe topwei.
\v 38 Tehen torako nakupwai kisa kili wawu ye, Akatali hu koro! Kapa melit mepo hutora lohonganiy pe hutora mbusiy ara iyau kili ndramat, ara andre kisau.
\v 39 Hapeko kapa kiyau kili Ngindrai, wawu kanwenei para kapwalngani hu pwi yoh. Matisan kamulan wawu kayirowei tehe wawu tora popahun iyapolo Ngindrai.>>
\p
\v 40 Pe hupwes iya nongna Kamaliyel pe huyoh hu aposel husa, pe humwiriyani hu. Pe hu hurandrokomarahu tehe hu mbuna katiyani ngala Yesus. Pwen pe hutali hu huyau.
\p
\v 41 Pwen hu aposel huya mawen mbulumara hu namandran ara, iyapolo pwesai. Paratesah, hupwes tehe Ngindrai inime hulahiy para hu kakuni masirai kiya ngala Yesus.
\v 42 Lang sih iyau sih ngara hu koro nondriya kowa yumwa totohun namandran, pe ngara hu kaya payumwa wum hawum-hawum. Pe yihu aposel ara konohotohai mbulen para hinonou pwi, iyapolo pohoweya nongan hiyan tehe Yesus, yiy ara Kristus.
\c 6
\s1 Hurakinima hu ndramat mandrtimou
\p
\v 1 Iro tandrohonga lang ara, ndromwoya hu yau ta Yesus, ara irohon iropo iya soyon iya. Pe yihu mepo ngara hu kawong kiya nongna kol Krik, ara humaimai anahu hiyeh mepo ngara hu kawong kiya nongna kol Aram. Pe hupa, <<Wawu ara ngara kapwomene hu pihinau tawawu kahiyan kiho nondriya mbulen para lang sih-sih. Hapeko hu pihinau towu,ara koyu wawu ngara kimayit tahu.>>
\v 2 Pwen yihu aposel songui pe lumou, ara huyoh hu yau ta Yesus masih husa harong pe hupa, <<Kinna hiyan sata yowu para yowu katali mbulen para pohoweya nongna Ngindrai, pe yowu koro tainge pwelekei, ara pwi.
\v 3 Pwen wawu nali, wawu kapirani hu ndramat mandrtimou hutora mwalinga wawu, yihu hiyeh mepo wawu pahasani tehe hupep iya Mwoiwan Haiyan, pe iyasura lohongai hiyan. Pe yowu andre karakinima hu pe kaiki mbulen iye kiya nimahu para hu koro ponokulaniy.
\v 4 Hapeko andre yowu kaiki yowu lang masih kiya totohun, pe kiyapolo mbulen para pohoweya nongan.>>
\p
\v 5 Pe yihu masih ara hunamiliy, pe hupwes iya lohongahu aposel. Pwen pe hu pirani Stipen, yiy ara ndramat hamou ipwotisingi lohongan pwokeyan, pe ipep iya Mwoiwan Haiyan; pe iyapolo Pilip, Prokorus, Nikanor, Timon, Parmenas pe Nikolas. Nikolas ara ndramira Antiyok hamou, pe yiy ara hamou Yutah pwi, hapeko isa pe isusuye iyapolo hu iya totohun tahu pe isarayah tehe hamou Yutah imwonen.
\v 6 Pwen huwiri hu manandrtimou ara huya mbulumara hu aposel, pe hu aposel ara huiki nima hu iya ndrita hu pe hutoholi hu.
\p
\v 7 Pwen nongna Ngindrai ara iromandra. Pwen pe ndromwoya hu yau ta Yesus ara irohon iropo iya soyo-soyon iya iro kol namandran Yeruslem. Pe hu pris soyon iya, ara hurondruwa nongan mepo hukanhilingiy pe lohongahu ipwotisingiy.
\s1 Humbultuwe tahatini Stipen
\b
\p
\v 8 Stipen ara yiy ndramat hamou ipep iya pahas, pe pwoke ta Ngindrai pwokeyan iya ara iro kili yiy. Pe ipwaingani hu kinima pwoke namandran pe hu kaipisa ndraikiya pwoke iro mwalinga hu ndramat.
\v 9 Hapeko hu ndramat hayah ara husa pe hurakokowai iyapolo Stipen, yihu ara huyau te yumwa totohun hawum hupohowei Numwa Totohun Tahu Ndramat Mepo Hu Kani Ngoh Pwandrendres. Yihu ara hu ndramira Yutah mepo huyau kol namandan malkol Sairini, pe Aleksandriya iyapolo hu Yutah para kol namandran iya Silisiya pe Esiya.
\v 10 Hapeko Mwoiwan Haiyan ara iyki lohongai hiyan iya, iya kili Stipen, pe hu kanwenei para hu kandrendrei kiya nongnan ara pwi.
\p
\v 11 Pwen pe hurambumbuni hu ndramat hayah i, para hukapwai kapa, <<Yowu ara ngara kahalingi Stipen kipwasimiri Mose pe Ngindrai!>>
\p
\v 12 Pwen tunan iya nongan ara ko pe isuhuhuri hu ndramat masih iyapolo hu yapane kol, pe hu ndramat para hinuwani nongan para pwahanou. Pwen husa mbultuwe tahatini Stipen, pe huluwi tarahani yiy iya kili hu ndramat huhohin iya poho totohun tahu Yutah.
\v 13 Pe huiki hu ndramat hayah para pwandrandraman husa yi pe hupa, <<Ndramat aro ara ngara kiwaiyani nongan para kimwisinani yumwa totohun haiyan namandran aro, kiyapolo nongan para pwahanou.
\v 14 Yowu kanhilingi yiy kinpwai tehe Yesus ndramira Nasaret ara, ara andre kitumbuwe wum iye pe kisuluyani hu kowase Mose mepo kiniykiy pwen kinsa kili tou.>>
\p
\v 15 Pwen yihu masih mepo hurompwan nondriya mbultere ara, ara marahu indrong ta Stipen pe hu nime mbulmaran ara mwensen pwen tehe mbulmara angelou hamou.
\c 7
\p
\v 1 Pwen Pris Ihohin tahu pris isok Stipen ipa, <<Nongan mepo hutora pwomate wou iyaliy, ara ndrokonan?>>
\p
\v 2 Pwen Stipen ipwai ipa, <<Wawu nali pe wawu tomo, wawu kahalingi yo na! Tumburou Aparaham, mapu kinna Haran, ara Ngindrai manganan iya, iyarayah iya kili yiy, tandrohongan iro ndron kol Mesopotamiya.
\v 3 Pe Ngindrai ipwai iyatan ipa, <<Atali kolom pe yowem hu pe ayau aya kol mepo andre kupwainganiy kisa kili wou.
\p
\v 4 Pwen itali kolo hu Kaltiya pe iya iyempwan Haran. Pe taman imat ihipwen, Ngindrai irakuhuyani yiy, pe isa kol mepo mahapo wawu topo kuw aliy.
\v 5 Hapeko Ngindrai ara kinihang Aparaham handra melit, ndre hape pwan ndrohongan tehe popowe hamou para kiya mbukenan yiy, ara pwi masih. Hapeko Ngindrai ara kintapaniu pwen kinna kili yiy, tehe yiy pe ndrayen hu nakasarayah kamulan, andre kawiri pwan ara kiya mbukenan hu. Iro tandrohongan ara, Aparaham kinipo hamou norun mapu.
\v 6 Pwen Ngindrai ipwai iyata Aparaham ipa, <Andre ndrayem hu kaya korompwan kol hakol mawen mepo kolohu pwi. Pe andre hu kaya pwandrendres tahu, pe hu ndramat para kol ara andre hu karandrondroyani ndrayem hu kipoo hayou mahaangat.
\v 7 Hapeko kiyamulan andre kurakultuwani hu ndramat para kol namandran masih ara kiya mwomwan masih. Pe kamulan paraliy, andre ndrayem hu kasa mawen kol namandran ara, pe andre hu katotohun kisa kili yo kiro kol aripo.
\v 8 Pe iyki sosondrih iyatan ara tehe kinima tapaniu. Pwen Aparaham iyki Yisaak, pe isondriti kapilon iya lang androlwoh, pe iyamulan Yisaak iyki Yakop, pe Yakop ara irayah tama hu songui pe lumou, mepo husarayah hu yapane rou koluw.
\p
\v 9 Pe hu yapane rou ara hu maimai ana Yosep, pwen pe hupo pehei iyatan para kirayah ndramat para pwandrendres o mwaihei tahu Yisip. Hapeko Ngindrai ara irosura yiy,
\v 10 pe isopwat yiy isa mawen nondriya hu nopwaran tan masih. Pe iyki lohongai hiyan iya kili Yosep iro mbulmara Paroh, king para Yisip, pe imbusi Parou inamili yiy. Pwen pe king iyki Yosep irayah ndramat hamou mangalan iho hin tahu Yisip masih kene, pe iro nimnim iya melit masih nondriya kalsuwa king.
\p
\v 11 Pwen pe mundruwai namandran namandran iya, ara irayah iro malkol namandran masih Yisip pe Kanaan kene, pe nopwaran namandran iya, ara irayah kili hu. Pe tumbruou hu masih kene ara huseyeh anadrinahu ndrit.
\v 12 Pwen pe Yakop ihilong tehe mbuwa wit\f + \fr 7:12 \ft Eng: grain; corn\f* ara iro Yisip; pwen pe ipwandrisa tumburou hu huya Yisip lang sih imu.
\v 13 Pwen pe hu mui porosih i pe Yosep ipwaingani yiy iya ngawan kili nalin hu. Pe Paroh i, ara isa pahasaniy tehe Yosep ara ndrayen hu hiyeh.
\v 14 Iyamulan paraliy Yosep ipwanos taman Yakop iyapolo hu ndrai sih atan masih, para hu kasa. Ndromwoya hu masih, ara andrtingui pe yimou.
\v 15 Pe Yakop ara iya pwan Yisip, pe imat iro aliy, pe norun hu masih mepo tumburou hu, ara humat huro aliy i.
\v 16 Pe Yakop hilu Yosep ara huhuri nombuwe hilu pe humui huyaroniy iya ngat sou ita Sekem. Ngat sou ara, ara ngat mepo Aparaham kinsowaniy pwen, kili noru Hamor hu iro kol Sekem iya sobulepat hayah.
\p
\v 17 Pwen lang ara iropo isa pakeh para tapaniu, mepo Ngindrai kinimbusiy kinna kili Aparaham, ara nakisarayah mannan. Pe ndromweya ndramirarou hu Yisrayel, mepo huro Yisip, ara hurohon huropo huya soyon-soyon.
\v 18 Pe iya mulan, king hamou tahu Yisip isarayah i, pe yiy ara ikowu ta Yosep.
\v 19 Pwen king ara iratuni lohongai sahin, para kipakarawani ndramirarou hu, pe irahatuwe tumburou hu, pe irakekeyani hu para hu kapiyani noru hu malaman para hu kamat.
\p
\v 20 Iro tandrohonga lang ara, Mose isarayah, pe yiy ara mbunah hamou lahayan iya, iya mbulmara Ngindrai. Pe huro pwokerani yiy iro suwe taman ipoo walah maroyoh.
\v 21 Pwen tandrohonga huwiri yiy iya ngawan, noru king pihin iwiri yiy pe ihingini yiy tehe norun imwonen.
\v 22 Pwen Mose ara iwiri hinonou pe lohongai hiyan masih para Yisip. Pe irayah ndramat hamou pwokeyan, iya nongnan pe mbulyan.
\p
\v 23 Tandrohonga hayou ata Mose iho mahaangui, pwen ilolohonge para kiya saisai kiya kili yowen hu para Yisrayel.
\v 24 Pe inime hamou tahu para Yisip ara iro tandroyani hamou para Yisrayel. Pwen ihimbusani ndramira Yisrayel ara, pe ipenani yiy, pe itungundru ndramira Yisip iya soiwin.
\v 25 Pwen Mose ilohonganiy tehe ndramiran hu ara andre kanime sisiyani yiy tehe Ngindrai andre kisopwat hu Yisrayel kiyau niman. Hapeko yihu kanyirowei pwi.
\v 26 Pwen iya lang sih i, yiy isarayah pe inime hilu Yisrayel malmou hiluro tamate hilu. Pwen ihinonou para kiramwaniye hilu. Pwen ipa, <Malmou, walu nali walu aro, paratapeh pe walu tora tamate walu?>
\p
\v 27 Hapeko yiy mepo iro tahatai ara itinihi Mose iya mawen pe ipwai iyatan ipa, <Hiyeh ndrokonan ipwai pe wou apasarayah namandran hamou towu pe ndramat para tamwaniye?>
\v 28 Wou patingundru, iyawule tehe atingundru ndramira Yisip pihe ara, ndre?
\v 29 Iro mwonen Mose ihilingi nongan aro ko, iwop iya kolo hu Mitiya, pe imin aliy namu. Iyamulan iyesou, pe iyki norun malmou kamai.
\p
\v 30 Iya mulan para hayou mahaangui isayau ihipwen, pwen angelou hamou ara iyarayah iya kili Mose, iya kol ndrohoyin pakekeh Pahayi Sainai. Pe angelou ara isarayah iho nondriya mwan iro yat pweye kei hakou Mendreheh.
\v 31 Mose inimei, pe iteleh mwomwan iya sehe melit mepo iro nimei. Pwen pakiya pakeh para kituluwaniy kiya hiyan. Hapeko ihilingi mbulukoyu Yapan iwong toro:
\v 32 <Yo ara Ngindrai ata tumbum hu, Aparaham, Yisak, Yakop.> Pwen pe Mose ara ilelen pe ihindrundru para kinimei.
\p
\v 33 Pwen Yapan ipwai iyatan ipa, <Atali hatna pwelekam kiya mawen, paratesah, ndrohonokum mepo atatine aliy, ara pwan haiyan.
\v 34 Yo ara kuntuluwaniy pe kunnimei pwen, sehe nopwaran mepo hu ndramiro hutora kuniy nondriya kol Yisip. Yo ara kunhilingi ndringe hu, pwen pe kunsa pwan para kusopwat hu. Pwen asa; andre kupwandrisa wou aya Yisip.>
\p
\v 35 Mose aro ko imwonen, ara ndramat mepo mamu hu kandrihisani nongnan hupa toro: <Hiyeh ndrokonan ipwai pe wou apasarayah namandran hamou, pe ndramat para tamwaniye?> Ngindrai mbukenan ipwandrisa yiy iya para kisarayah ndramat namandran pe ndramira konuh. Pe lohongai aro iyau kili angelou mepo iyarayah iya kili yiy iro pweye kei mendreheh.
\v 36 Pe Mose iluwani hu hutali Yisip. Pe imbusi hu kinima pwoke pe hu kaipisa ndraikiya pwoke hayah iro Yisip, pe iro Ndras Laman, pe iro kol ndrohoyin ipoo hayou mahaangui.
\p
\v 37 Mose aro, ara yiy ipwai iyatahu Yisrayel ipa, <Ngindrai andre kipwandrisa poropet hamou tehe yo, kisarayah mwalinga ndraye wawu imwonen.>
\v 38 Yiy ara ndramat mepo iro nondriya mbultere sih iro kol ndrohoyin, iyapolo angelou iro wong iyasura yiy iro Pahayi Sainai. Pe iropolo tumburou hu yi. Pe iwiri hu nongan para taleh para kikiy kisa kiltou.
\p
\v 39 Hapeko tumburou hu, ara hu mwisnaniy para hu kahalingiy. Pe hurapiyani yiy, pe ndriya hu ara hurapaiwaniy, pakamui kaya Yisip.
\v 40 Pwen hupwai iya kili Aron hupa, <Amangsani hu ngindrai tiken para hu keyemu torou. Yiy ne Mose ara, mepo iluwani worou tusa mawen Yisip, tanarou pwi sehe melit ndrokonan kinsahaye yiy!>
\v 41 Pwen humangsani (kerewek/nombungong) hamou aro, mwensen tehe noru mbulmwakau. Pe husaiki yukyuk tiken isa kili yiy, pe hupo kowas para hukapwesani (kerewek/nombungong) tahu ara, mepo humangsaniy iya nimahu imwonen.
\v 42 Hapeko Ngindrai iyki ndruwan iyatahu, para hu katotohun kiya melit huhora yang tehe paramwandrai, walah, pe hu piriy. Aro ara kinsarayah mannan tehe pwayan kinpwai ita puk tahu poropet.
\q1 << <Wawu Yisrayel masih, wawu wiri hu yukyuk pe hu hanghang nondriya hayou mahaangui iro kol ndrohoyin, ara wawu pa ndre wawuikiy isa kili yo, ndre? Pwi yoh.
\q1
\v 43 Yopai mepo wawu kuniy, ara ato pwi; yopai ara, ara ata pwasoyou ngindrai ngalan Mwolek, pe ata sih piriy ngalan Repan mepo wawu kanmangsaniy para katotohun kaliy.
\q1 Ndroyin ariya ko, pwen andre kurase wawu kayau kaya kol hape mawen ndruwa Papilon pe akayamin aliy na.>
\p
\v 44 <<Tumburou hu ara huro kol ndrohoyin, pe yopai para Ngindrai kipwaingani nongnan ndrokonan kiya kili hu, ara iro surahu. Mose imangsani yopai ara, ara iya mwonen tehe Ngindrai kinpwai kinnatan, pe ihisoule imwonen tehe kinpwainganiy pe Mose kinnimei.
\v 45 Pwen tumburou hu, ara huwiri yopai ara iro kili tamahu, pe huhuriy isapolo hu, tandrohonga huyasura Yosuwa; pe hupo pwan kili hu ndramat hapat-hapat, mepo Ngindrai imbultahahu huyau huya mawen mbulmara tumbu rou hu. Pe yopai ara iro ndron sura hu ipoo, irahihini lenge King Ndrepit, ndramat mepo Ngindrai inamili yiy, isarayah.
\v 46 Pe Ndrepit isok Ngindrai para kipa hiyan katan para kimangsani wum hawum, para kirayah yumwa Ngindrai ta Yakop, para kiyen aliy.
\v 47 Hapeko Solomon isa pe imangsani wum ta Ngindrai ara.
\p
\v 48 Hapeko Ngindrai Iyera Paingan Masih ngara kinye nondriya hu wum mepo hu ndramat hu mangsaniy iya nimahu, ara pwi.Tehe poropet kinpwai,
\q1
\v 49 <Yapan ipa, <<Kol paingan yang ara ndrohonoku pwapwai to,
\q2 pe kol pwan ara noku pwelndriko.
\q1 Wawu andre kamangsani wum tehen tapeh, para kusa pe kuyen aliy?
\q2 Pe ndrohonoku para kusa pe kuro ngoh aliy aleheh?
\q1
\v 50 Melit masih kene ara, ara umbusi hu huya nimo topwei, ndre?>> > >>
\p
\v 51 Stipen ara iro wong manau ipa, <<Lohonga wawu pe ndriya wawu kindrap, tehe hu ndramat hukowu ta Yapan, pe ndrainga wawu ara wassan! Wawu ngara kasosoye kiyata Mwoiwan Haiyan, lang masih kene tehe tumbu wawu hu kanmbusiy koluw kinna.
\v 52 Sehe poropet koluw iro, pe tumbu wawu hu konho tandroyani yiy pwi? Ara pwi masih. Yihu tingundru hu hiyeh mepo hukanpohowei mamu tehe Ndramat Para Kultuw Imwonen nakisarayah. Mahapo ndramat ara kinsa pe wawu kantatuni yiy kinna nima hu ndram, pe wawu kanitingundrun kinimat.
\v 53 Ndrokonan tehe wawu kanwiri nongan para pwahanou pwen iyau nimahu angelou, hapeko wawu ara konho ndruwan pwi yoh!>>
\s1 Yihu rayi Stipen imat
\p
\v 54 Yihu ndramat huhohin iya poho totohun tahu Yutah, ara hu hilingi nongna Stipen pe hundrangis pe huyan ndrisingi koltahu iya kili yiy.
\v 55 Hapeko Stipen ara ipep iya Mwoiwan Haiyan, pe maran itandras iya kol paingan yang pe inime nganngana Ngindrai, pe inime Yesus ara iro tine iyapwen te nima Ngindrai mot.
\v 56 Pwen pe ipwai ipa, <<Akanimei! Yo unime kol paingan yang ite, pe Noru Ndramat ara ita tine iyapwen te nima Ngindrai mot!>>
\p
\v 57 Pwen pe yihu huhulingiy, pe husiyi ndrainga hu. Pe huro palngai anan namandran masih, pe hu masih ara hurapan porosih ko huya kili yiy.
\v 58 Pe huluwi tarahani yiy iya ngawan para kol namandran, pe hurosap pat pe husolpwa yiy. Pe yihu ndramat mepo huro nimei, ara huyaiki koiwe hu iya pakeh ngondrondrika wihou hamou ngalan Saul.
\p
\v 59 Pe mahuro solpwa yiy iya pat manau, irakamam pe ipa, <<Yapan Yesus, awiri mwoiwo!>>
\v 60 Pwen iyos te ngundrun iya pwan, pe iwayeh namandran iya ipa, <<Yapan! Mbunapo soiwi mwomwan tahu!>> Stipen ipa tehen toro ko, pwen imat.\f + \fr 7:60 \ft Eng & Grk: he fell asleep. Hapeko ndrokonan paraliy, ara ipwainganiy tehe kinimat.\f*
\c 8
\p
\v 1 Pe Saul ara ipa hiyan para hu katingundru Stipen.
\s1 Saul iro pwalngani sios
\p Tandrohonga lang ara ko, yihu tandrondroyani sios iro Yerusalem, pe huiki ngandran namandran iya, iya kili hu. Pwen pe yihu masih ara hu masumbuwe huya nondriya kol malkol namandran iya, Yutiya pe Samariya. Hapeko yihu aposel opu, ara yihuro ndron.
\v 2 Pe hu ndramat hayah kultuwayi hu hiyan iya mbulmara Ngindrai, ara huya wiri nombuwe Stipen, pe huroniy, pe huro rang malihu.
\v 3 Hapeko Saul ara iro pwalngani sios, pe iro ngas seu hawum iya hawum pe iroluwi tarahani hu kamai pe pihin kene pe iyaiki hu huya nondriya kou.
\s1 Pilip iro kol Samariya
\p
\v 4 Yihu yau ata Yapan mepo hu masumbuwe, ara huya huro pohowe nongna Yapan iya hu kol masih mepo huya huyen aliy.
\v 5 Pwen Pilip iya kol namandran Samariya pe iya tiyani pohoweya Kristus iya kili hu.
\v 6 Yihu ndramat soyon iya hu huhulingi Pilip, pe hunime hu kaipisa ndraikiya pwoke mepo iro mbusiy, pwen pe hu huhulingi nokulaniy sehe melit iro pwai.
\v 7 Pe hu ndramat hitun mepo payit iro ndrita hu, ara hu payit huwayeh namandran iya, pe hutali hu ndramat ara pe husa mawen. Pe yihu ndramat hitun i, mepo yihu konoho rikai pwi, ndre ndrika hu kowen, ara hungoh pe husarayah hiyan.
\v 8 Pwen pe pwesai namandran iya, ara iwiri hu ndramat para kol namandran ara.
\s1 Simon ndramat hamou makeyen
\p
\v 9 Pwen ndramat hamou ngalan Simon, iro kol namandran ara, pe taporosihsih ngara kiro rakultuw kiya keyen handra-handra. Pe hu ndramat masih para Samariya, ara huteleh mwomwan iya hu sehe melit mepo ngara kiro mbusiy. Pe yiy isikiye yiy tehe yiy ndramat hamou namandran.
\v 10 Yihu ndramat mangalahu pe hu ndramat o mwaihei, ngara hu masih kene ngara hu kahalingi yiy pe hupa, <<Pwoke ta Ngindrai mepo ngara hu kapohowei Pwoke Namandran ara ita kili ndramat ara. >>
\v 11 Yihu ara huho ndruwan, paratesah, ndrangan niwen iya, ngara kiro mbusi hu kateleh mwomwan, kiya keyen handra-handra atan.
\v 12 Pe Pilip iro pohowe nongan hiyan para kultuwaye kolo King Ngindrai pe iyasura ngala Yesus Kristus, pe hu ndramat hiyeh mepo hupwotisingi lohongahu iyaliy, ara hu wiri paptais, hu kamai pe hu pihin kene.
\v 13 Pe Simon ara ipwotisingi lohongan i, pe iwiri paptais. Pe ippai iro pairi Pilip iya hape aleheh iropo iyaliy. Pe inimei pe iteleh mwomwan iya hu kaipisa pwoke pe hu ndraikiya pwoke namandran iro rayah.
\p
\v 14 Yihu aposel huro Yerusalem ara, hu hulong tehe yihu para Samariya ara hu kanwiri nongna Ngindrai pwen. Pwen hu pwandrisa Pita pe Yohanes hilya kili hu.
\v 15 Tandrohonga hilu yarayah iya Samariya, hilu totohun para hu kawiri Mwoiwan Haiyan,
\v 16 paratesah, yihu kanwiri papatais iya ngala Yapan Yesus, hapeko Mwoiwan Haiyan, ara kinna ndrita hamou tahu mapu.
\v 17 Pwen pe Pita pe Yohanes ara hiluiki nima hilu iya ndritahu, pe yihu wiri Mwoiwan Haiyan.
\p
\v 18 Pe iromwonen Simon inime hu aposel huiki nimahu iya ndrita hu ndramat, pe Ngindrai iyki Mwoiwan iya kili hu, pwen pe pakiyki sombupat kiyatahu aposel,
\v 19 pe ipa, <<Alkaiki pwoke ara kisa kili yo yi, pwen kapa kuiki nimo kiya ndrita hu hiyeh, andre hu kawiri Mwoiwan Haiyan i.
\p
\v 20 Hapeko Pita isomwi yiy ipa, <<Wou pe singayai tam ara, andre walu kaya mwomwan kene. Paratesah, yukyuk ta Ngindrai, ara apa ndre alahiy para asowaniy kiya singayai!
\v 21 Mbulen mepo yowu topo mbusiy ara hape tam pwi, pe hape ngalam kinto aliy pwi yi. Paratesah, ndriyam ara kinto mwonen mbulmara Ngindrai pwi.
\v 22 Arapaiwani lohongam pe asa mawen kultuw pwasin ara. Pe atotohun kiya kili Yapan, matisan andre kitali lohongai hira ndriyam ara kiyau.
\v 23 Pe yo ara unumei tehe ndriyam ara pwalan masih, pe kultuw mwomwan ara irahakowam.>>
\p
\v 24 Pwen Simon isomwiy ipa, <<Akatotohun kiya kili Yapan sato, para sehe melit wawu pwai ara andre kinsarayah mannan kinsa kili yo pwi yoh.>>
\p
\v 25 Iyamulan para hilu aposel hilu tiyani sehe melit kinsarayah kili hilu, ara hilu pohowe nongna Yapan. Pwen pe Pita hilu Yohanes ara hilu mui hilya Yerusalem paiwe. Pe tandrohonga hiluro his nondriya hu kol mendreheh hitun tahu Samariya, ara hiluro pohowe nongan hiyan iya, iya kili hu.
\s1 Pilip pe ndramira Itiyopiya
\p
\v 26 Pwen pe angelou hamou ata Yapan ipwai iya kili Pilip ipa, <<Atine, pe atali Yerusalem pe atuh ayayau te sai iyapwen te tolau -- sai hasai para kol ndrohoyin iyapwen te kol Kasa.>>
\v 27 Pwen iro rikai iropo iya pe ipuhunani ndramat hamou para kol Itiyopiya iho ndrokolo sai. Yiy ara namandran pe pohon hamou para pakeh kili Kwin Kantasi, Kwin tahu Itiyopiya. Yiy ara ndramat mepo hu kantasangin,\f + \fr 8:26 \ft Eng: eunuch; TP: Ol bin rausim bol bilong en. \f* pe ndramat mepo imu pe iro nimnim iya singayai pe melit masih ta kwin. Ndramat ara kinna paingan Yerusalem para totohun,
\v 28 pwen ihis iya ndroyen, pe pakimui kiya kolon. Irongap iropo iya pe iro pohowe nongan sahin ita puk poropet Yisayah kintatuluwiy.
\v 29 Pwen Mwoiwa Ngindrai ipwai iya kili Pilip ipa, <<Aya pakeh kili ndroi yoro, pe ohorikai ngilsen.>>
\p
\v 30 Pwen pe Pilip ingap iya pakeh, pe ihilingi ndramat ara iro pohowe nongan sahin ita puk ta Poropet Yisayah. Pe isok yiy ipa, <<Wou ayirowe nongan mepo ata pohowei, ndre pwi?>>
\p
\v 31 Ndramat ara isomwi yiy ipa, <<Yo andre kuyirowei tapeh ndrokonan, kipo hamou kipwainganiy kisa kili yo.>> Pwen isok Pilip para kihis kiya ndrita ndroi, pe kimpwan sura yiy.
\p
\v 32 Ndramat ara iro pohowe nongan sahin ta Ngindrai ipa toro:
\q1 <<Hu luwani yiy tehe sipsip hamou iya para hu katingundrun.
\q2 Pe mwensen tehe noru sipsip mepo huro sani yomun, ngara kimun o kiro,
\q2 pwen yiy ara tehen aliy yi, kinpa hapesah pwi.
\q1
\v 33 Hapeko yihu pwasimiri yiy iya mwomwan masih, pe yihu ndramat para tamwaniye ara yihu kantamwaniye hiyan pwi.
\q2 Hiyeh ndrokonan ara ilahiy para kipohowe ndrayen hu?
\q2 Paratesah, hurase yiy pe hu tingundrun, pe mwoiwan ara kinihipwen kol pwan.>>
\p
\v 34 Pwen ndramat ara isike Pilip ipa, <<Kiya apwai kisato na, poropet ara itatiyani pweheriya hiyeh ndrokonan -- pweheriyan ndre pweheriya hamou?>>
\v 35 Pwen Pilip itiyani ndroiyi nongan ata poropet Yisayah ara imu, pwen irondruwan ipohowe nongan hiyan iya, ata Yesus iya kili yiy i.
\p
\v 36 Pe hiluro ngap sai manau hilropo hilya, pe hiluyarayah hilya ndran handrang. Pe ndramat ara ipwai ipa, <<Animei, ndran ita. Hiyan para kuwiri paptais ndre pwi? Pe tesah ndrokonan andre kisingori yo yeh?>>
\v 37 Pwen Pilip ipwai iya kili yiy ipa, <<Kapa apwotisingi lohongam pe aiki ndriyam masih, pwen alahiy para awiri paptais. Pwen ndramat ara isomwi yiy ipa, <<Yo upwotisingi lohongo tehe Yesus Kristus, ara yiy noru Ngindrai.>>\f + \fr 8:37 \ft Yihu ndamat para paiwani nongan tiken, ara hupa ndre #37 kinto puk iye pwi.\f*
\v 38 Pwen ipwai para hu kambusi ndroi kikuw. Pwen hilu malmou kene hilutuh hilya ndran, pe Pilip isumuluwani ndramat ara.
\v 39 Iro mwonen hilsa mawen ndran, Mwoiwa Yapan ilohi Pilip iyau iya mawen, pe ndramat ara kinlahiy para kinime yiy paiwe pwi. Pe ndramat ara iyau iya, iyapolo pwesai.
\v 40 Pe hutele Pilip iyarayah iya kol Asotus. Pe tandrohongan irohis hu kol namandran hakol iya hakol, ara iro pohowe nongan hiyan iya, ipoo iyarayah iya kol namandran Sisariya.
\c 9
\s1 Saul iyki yiy iya kili Yapan
\p
\v 1 Pe nondriya hu lang ara, Saul ara iro panguluwaniy para kinohowani hu yau ta Yapan, tehe pakitingundru hu. Pwen pe iyanime pris ihohin iyatahu pris masih,
\v 2 pe isike yiy para kiratuluwi sahin nongan para kiwiriy, pe kiya kili hu namandran para yumwa totohun hutora Tamaskus. Pe isike pris ihohin para kipa hiyan kapa kipuhunani hu ndramat, kamai ndre pihin, hu hiyeh mepo ngara hu kayau Saya Yesus, ara andre kiwasi tiriyi hu pe kiyaiki hu kaya Yerusalem.
\v 3 Tandrohonga Saul iro tokai nakiya pakeh kol namandran Tamaskus, indrou pwi ko, pe ngana kol paingan yang ara iyau yang isa pe ilengani yiy, pe irahakowan.
\v 4 Pe yiy iyos iya pwan, pe ihilingi mbulukoyu hamou iwong iya kili yiy ipa, <<Saul, Saul, paratapeh pe atarakultuwani yo?>>
\p
\v 5 Saul ipa, <<Yapan, wou hiyeh? ?>>
\p Pe isomwiy ipa, <<Yo ara Yesus mepo atarakultuwaniy.
\v 6 Kiya, atine pe aya nondriya kol namandran ara, pe andre hamou kitiyani tesah andre ambusiy.>>
\p
\v 7 Pe yihu hiyeh mapo hurorikai huya polo Saul ara huro tine pe humun o huro; yihu hilingi ngasan opu, hapeko yihu kannime hamou pwi yoh.
\v 8 Pwen pe Saul ara itine iro pwan isa paingan, pe pakitepe maran kileu, hapeko kinwenei para kinime hamou pwi. Pwen hu mbultuwe niman pe hu luwi yiy iya nondriya kol namandran Tamaskus.
\v 9 Pe nondriya lang maroyoh mwaniye ara kinwenei para kinimnim pwi, pe kinnamnam pe kinyin ndran hape pwi masih.
\p
\v 10 Pe ndramat hamou iro Tamaskus ara ngalan Ananiyas, pe yiy ara yau hamou ta Yapan. Yapan iyoh yiy iho nondriya taltan ipa, <<Ananiyas!>>
\p Pe isomwiy ipa, <<Yapan yo urupo.>>
\p
\v 11 Pwen Yapan ipwai iyatan ipa, <<Atine aya seu ta Yutas ita ngelse sai mepo hupohowei Sai Imwonen. Pe ayasok ndramira Tarsus hamou, ngalan Saul, ara italiy. Yiy ara ita totohun mahapo.
\v 12 Pe iro nondriya taltan, ara inime ndramat hamou ngalan Ananiyas, isarayah pe iyki niman iya ndritan para kinimnim paiwe.
\p
\v 13 Hapeko Ananiyas isomwiy ipa, <<Yapan, kunhilingi hu ndramat soyon iya ara hu nese ndraingo iyata ndramat ara, pe iya hu ngandran nopwaran soyon mepo iro rakultuwaniy iya kili hu ndramiram haiyan hutora Yerusalem.
\v 14 Mahapo kinsa pe iripo kol aripo, pe hu pris namandran ara hu kanpa hiyan kinnatan para kiwasi tiriyi hu hiyeh mepo ngara hu kayoh kiya ngalam.>>
\p
\v 15 Hapeko Yapan ipwai iya kili yiy ipa,<<Aya! Ndramat ara kuntakiniman pwen, para kirayah ndramat para poya mbulyo, para kiwiri ngolo kiya kili hu hapat-hapat para mawen, pe hu king tahu, iyapolo hu noru Yisrayel i.
\v 16 Yo andre kupwainganiy kiyatan, kiya hu ngandran masahayeh mepo andre kikuniy kiya ngolo.>>
\p
\v 17 Pwen Ananiyas iya seu ara pe isong iya nondriyan. Pe iyki niman iya ndrita Saul pe ipwai iyatan ipa, <<Saul, Nali, Yapan Yesus mepo kinsarayah kinsa kili wou oho sai, tandronga aropo asa iye, ara ipwandrisa yo usa, para wou andre animnim paiwe, pe andre apep kiya Mwoiwan Haiyan.>>
\v 18 Hape pwi ko, melit handra tehe pwisi ni ara iho mara Saul pe iyos isapwan, pe iwenei para kinimnim paiwe. Pwen itine pe iwiri paptais.
\v 19 Pe inamnam ihipwen, pwen pwoke tan imui isa kili yiy paiwe.
\s1 Saul ipohowe nongan hiyan iya, iro kol Tamaskus
\p Pe irosura hu yau ta Yapan huro Tamaskus lang hayah i.
\v 20 Hape pwi ko, yiy iya nondriya hu yumwa totohun tahu Yutah, pe iro pohowei tehe Yesus ara Noru Ngindrai.
\v 21 Yihu ndramat masih hiyeh mepo huro hilingiy, ara huteleh mwomwan pe husok hupa, <<Ariya ndramat mepo ngara kipwalngani hu hiyeh ngara hu kayoh kiya ngala ndramat ara iro Yerusalem, ndre? Pe yiy opu kinsa iye para kiwiri hu kaya kou kili hu namandran tahu Pris, ndre?>>
\v 22 Hapeko pwoke ta Saul ara iropo iya pwokeyan iya, pe ipwahara nongan iya kili hu ndramira Yutah huro Tamaskus, pe hu kanlahiy para hukapa hapesah pwi. Pe ipwainganiy tehe Yesus ara Kristus ndrokonan.
\p
\v 23 Lang soyon isayau ihipwen, pwen hu Yutah ara humburi lohongai para hu katingundru Saul.
\v 24 Hapeko Saul ara isayirowe lohonga hu. Lang pe ping masih ara ngara hukoro memerani hu poho karam namandran para kowa kol Tamaskus para hu katingundrun.
\v 25 Hapeko hu ndramat ngara hu koho ndruwa Saul, ara hunihi yiy iya ndrop namandran, pe hundruyani yiy isong marasip iya pwan.
\p
\v 26 Pwen iyarayah iya Yerusalem, pe pakisusuye kiyapolo hu yau ta Yapan. Hapeko yihu masih ara hunoh tan, paratesah, yihu kanpwotisingi lohongahu tehe yiy ara kinsarayah hamou yau ata Yapan pwi.
\v 27 Hapeko Parnapas ara iwiri Saul, pe iyaiki yiy iya kili hu aposel. Pe itiyaniy iya kili hu tehe Saul iro tokai sai pe inime Yapan, pe Yapan ara kinwong kinnatan. Pe itiyaniy tehe Saul ara irahatini tisingi yiy iya pohoweya ngala Yesus iro kol Tamaskus.
\v 28 Pwen Saul ara irosura hu pe iro mwoimwoi iya isa nondriya Yerusalem. Pe irahatini tisingi yiy, iya pohoweya ngala Yapan.
\v 29 Yiy iwong pe ipepet nongan iyasura hu Yutah mepo ngara hu kawong nongna kol Krik. Hapeko yihu pakatingundrun.
\v 30 Pe nalin hu mepo hu yowe Yapan, ara huyirowei, pwen pe huwiri yiy iyapwan kol Sisariya, pe hu pwandrisa yiy iyau para kiya kol Tarsus.
\p
\v 31 Pe sios nondriya kol Yutah, Kaliliy, pe Samariya masih ara huwiri ndriya wayis. Pe sios ara iromandra, pe Mwoiwan Haiyan ara ipwomene hu, pe huro rikai nondriya nohowai ta Yapan. Pe ndromwoyahu ara irohon iropo iya soyon.
\s1 Mbulya Pita
\p
\v 32 Pita ara irohis kol hakol iya hakol nondriya hu kol masih, pe iyarayah iya kili hu yau haiyan ta Yapan, huye kol Litta yi.
\v 33 Iya kol ara, pe inime ndramat hamou ngalan Aineyas, mepo sangin imat pe ngara kiyepwan yokyok o, ipoo iya matne hayou mandrolwoh.
\v 34 Pita ipwai iyatan ipa, <<Aineyas, Yesus Kristus ara imwaniyani wou pe anna hiyan. Atine pe akuimwani nokum.>> Pe hape pwi ko, itine.
\v 35 Pwen hu ndramira kol malkol Litta pe Saron, ara hu masih hunime yiy pe hupaiwani hu huya kili Yapan.
\p
\v 36 Pe yau hamou ta Yapan iro kol Yoppa, ngalan ara Tapita. Pe ndroiyi ngalan ara ipa Torkas.\f + \fr 9:36 \ft Eng: Gazelle\f* Yiy ngara kimbusi mbulen hiyan soyon iya, pe ngara kisopwat hu ndramat menmenahu pwi.
\v 37 Iro nondriya hu lang ara, imwa pe imat, pe hunuhi yiy pe huiki yiy iya pe iho nondriya seu sahin ita paingan.
\v 38 Kol Litta ara kol hakol ita pakeh kol Yoppa ko, pe yihu yau ta Yapan ara huhulong tehe Pita ara iro aliy. Pwen hu pwandrisa ndramat malmou hilya rakamam iyatan hilpa, <<Mbuna ahandrundru; ahaleh o, asa kili yowu!>>
\p
\v 39 Pwen Pita itine pe irikai iyapolo hilu pe huyau. Pwen iyarayah pe huwiri yiy iya nondriya seu sahin mepo ita paingan ara. Pe hu pihinau masih ara hurahakowan, pe hurorang pe huropwanganiy iya kili Pita hu ndrutuhan pe hu koiwen hamou-hamou mepo Torkas isoruwehu makinimat mapu.
\p
\v 40 Pwen Pita ipwandrisa hu masih ara huya ngawan, pe itukuruhu iya pwan pe itohun. Pwen irapaiwani yiy iya kili nombuwe pihin ara pe ipwai ipa, <<Tapita, atine.>> Pe maran ileu pe inime Pita, pwen Tapita isondrtiyani yiy pe impwan.
\v 41 Pwen Pita imbultuwe niman, pe isoli yiy itine. Pwen iyoh hu yau haiyan ta Yapan iyapolo hu pihinau husa, pe ipwaingani Torkas iya kili hu, tehe yiy mwalen.
\v 42 Pe titiye paraliy ara ingau nondriya kol Yoppa masih, pe hu ndramat soyon iya, ara hupwotisingi lohongahu iya kili Yapan.
\v 43 Pwen tehen torako, Pita iro kol Yoppa lang hayah, pe iyesura Simon, ndramat para kipo mbulen kiya kapilo hu kan.
\c 10
\s1 Angelou iyarayah iya kili Konoliyus pe iyki nongan iya kili yiy.
\p
\v 1 Ndramat hamou ngalan Konoliyus iye kol namandran Kayesariya. Yiy ara namandran hamou iyamu tahu makundrayen, sangat (100) iro nondriya kol Rom.
\v 2 Yiy pe hu para seu kili yiy ara huiki hu masih iya kili Ngindrai pe hu nohowani yiy. Yiy ngara kiyukyuk hu melit soyon iya, iya kili hu para Yutah nepo melit tahu pwi. Pe yiy ngara kitohun kiyata Ngindrai lang ara.
\v 3 Lang sih paramwandrai kinipiyah pwen iro mwonen maroyoh, pe inime taltan. Yiy inime angelou hamou ta Ngindrai isa kili yiy pe ipa, <<Konoliyus.>>
\p
\v 4 Konoliyus maran inim tan pe inoh turut. Pwen isok angelou ipa, <<Yehen tapeh Yapan?>>
\p Pe angelou ipwai iyatan ipa, <<Hu totohun pe melit tam iya kili hu ndramat melit tahu pwi, ara Ngindrai kilohongani hiyan atan imbusi.
\v 5 Nahapo apwandrisa hu ndramat kaya Yopa, pe kaya wiri ndramat hamou ngalan Saimon Petrus.
\v 6 Yiy ara ita kili ndramat hamou seu atan ita pakeh ndras, ngalan ara Saimon. Yiy ngara kimbultani kapilo mbulmwakau.>>
\p
\v 7 Angelou iwong ihipwen pe iyau, pe Konoliyus ipwandrisa ndramat malmou para poya mbuliyan pe makundrayen hamou. Makundrayen nepo ngara kinmbusi melit Ngindrai inamili, pe ngara kirosura Konoliyus lang masih.
\v 8 Konoliyus ipa melit masih iya kili hu ihipwen, pe ipwandrisa hu huya Yopa.
\p
\v 9 Kol kini piyah para lang sih, hu ndramira Konoliyus huro rikai nakasa pakeh Yopa. Pe Petrus iya ndrita payandroha seu pe iya totohun.
\v 10 Pwen yiy ara imudrui pe pakinamnam, pe huro mwaniyani anadrinai. Huro mwaniyani anandrinai manau pe yiy imatin pe inihinih.
\v 11 Iho nondriya nihinih Yakop inime yang iyki pohomaran pe melit handra tehe koyau isa pwan, masesen mahasai iropo isa pwan.
\v 12 Nondriya koyau ara, ara hu kan handra-handra ndrika hu ara mahahiu huro kene aliy. Pe iyasura kan para seselek pe hu norukan
\v 13 Yoholai iya kili yiy ipa, <<Atine, Petrus! Pe atingundru hu kan iye pe aini hu.>>
\p
\v 14 Pwen Petrus ipa, <<Yapan, yo kulahi para kunmbusi tora pwi yoh! Yo kunohoyan melit tehen tora nepo kinna hiyan para kaniyai ara pwi.>>
\p
\v 15 Pwen yoholai ara iya kili yiy porosih i ipa, <<Mbunapa melit Ngindrai kintoholi pwen ara mwomwan, pwi yoh melit ara hiyan opu.>>
\p
\v 16 Melit ara, ara irayah maporotoyoh pwen pe koyau ileheleh o pe imui iya paingan yang.
\p
\v 17 Pwen Petrus ara iro lolohonge iya lohongai para nihinih ara manau. Pe hu ndramira Konoliyus ara hu kahi seu ta Saimon Petrus. Pe husong isa nondriya pohomara papai namandran.
\v 18 Pwen pe husok hupa, <<Saimon Petrus ita ara ndre pwi?
\p
\v 19 Petrus iro lolohonge iya nihinih ara manau, pe Mwoiwan Haiyan ipwai iyatan ipa; Hu ndramat matimou ara hutorakah wou.
\v 20 Atine pe aya kili hu ara hutora pwan. Wou mbuna lolohonge soyon kiyatahu, yo ara upwandrisa hu husa kili wou.>>
\p
\v 21 Pe Petrus ipwai iya kili hu ndramat ar toro, <<Tehen tapeh wawusa topo iye? Yoko ara ndramat nepo wawu torakah.>>
\p
\v 22 Pwen yihu ndramat ara husok yiy ara hupa, <<Konoliyus ara ndramat hamou iyamu iaytahu makundrayen para kol Rom, yiy ara ipwandrisa yowu, Yiy ara ndramat hamou ngara kiranuhuyani Ngindrai, pe imwenen iya mulmara Ngindrai. Pe hu Yiwis ara tehen aliy, hu ngara kahalingi nongan. angelou hamou ata Ngindrai ipwai iyatan tehe wou andre aya seu kili yiy pe yiy andre kihilingi nongan hayah ara andre apwai.>>
\v 23 Pwen Petrus ipwai iyatahu ndramat ara para hu koro matin polo yiy ping ara.
\p Pwen lang ileu pe Petrus iyapolo hu ndramat, iyasura hu tisapol hayah para Yopa ara huyapolo hu pe huyau.
\v 24 Lang hayah isayau ihipwen, pe huyarayah huya Kasairiya. Konoliyus ipwai iyata yowen hu pe hu nepo iya hiyan iyatahu ara husa topwei, pe iro longe hu ndramiran pe Petrus.
\v 25 Iro mwonen Petrus iropo nakiya nondriya seu ata Konoliyus, Konoliyus isa pe ipuhunani yiy, pe iyki ngundrun iyapwan pe itohun iyatan.
\v 26 Hapeko ipwai iyatan pe itine pe ipa, <<Yo ara ndramat o mwaihei.>>
\p
\v 27 Petrus iro wong iyasura yiy pe hiluya nondriya seu, pe inime hu ndramat soyon iya husarawure hu pwen huro.
\v 28 Pwen ipwai iyatahu ipa, <<Wawu pahasani tehe yihu para Yuwis, pe hu ndramat para kol hakol hu kayaharong ndre hamou kiya kili hamou ara pwi yoh. Hapeko Ngindrai ara kinipwaingani pwen tehe mbuna kupohowe hamou ndramat ara mwomwan.
\v 29 Tehen torako, yo ara kunpa pwi kina lohonga wawu ara pwi, hapeko uhilingi wawu pe usa. Yo nakupahasani, wawu yoh yo iya tesah ndrokonan.>>
\p
\v 30 Pwen Konliyus ipa, <<Lang mahahiu kinna pe paramwandrai ara iro maroyoh tehe piyahon pahapo. Pe yo uro totohun uro seu ato pe ndramat hamou koyau tan ara palen iya isa pe irotine mbulmoro.
\v 31 Pe ipwai, <<<<Konoliyus, Ngindrai kinhilingi totohun tam, pe kilohongani yukyuk tam iya kili hu ndramat melit tahu pwi.
\v 32 Apwandisa hu ndramat kaya Yopa, pe kaya wiri ndramat hamou ngalan ara Saimon Petrus. Yiy ara iyera seu ta saimon ngilse ndras. Saimon ara ndramat hamou para mbulteya kapilo mbulmwakau
\v 33 Tehen torako pe upwanos wou para asa leheleh, pe hiyan para asa. Nahapo warou masih turopo mbulmara Ngindrai. Yowu ara naka hilingi sehe melit Yapa kinpwai kinsatam.
\p
\v 34 Pwen Petrus iwong ipa, <<Nahapo upahasani tehe Ngindrai ara kinamili ndramat hamou o pwi yoh.
\v 35 Yiy ara inamili hu ndramat masih nepo hu nohowan yiy pe hu ngara kambusi melit hiyan.
\v 36 Yesus Kristus ara iyki nongan masih hiyan pe imbusi worou masih tuya ndriya sih opu. Yiy ara Yapan torou masih. Ngindrai ara iyki nongan iya kili hu Yisrayel.
\v 37 Wawu kanpahasani sehe melit kinrayah iro Yutah pwen. Irayah mamu ara iro Kalili, iyamulan para Yohanis ipohowe nongan para nunu iya ndran.
\v 38 Wawu kanpahasani, Ngindrai iyki pwoke ata Mwoiwan Haiyan iya kili Yesus para Nasaret. Yiy ara iya kol sih, sih pe imbusi melit hiyan tehe, ndramat huro pahandra pwoke ta sinai. Yesus imbusi melit masih paratesah Ngindrai irosura yiy.
\p
\v 39 Yowu ara nime sehe melit imbusi iro nondriya kol namandran tahu Yuwis pe Yerusalem. Pwen hu tingundrun pe huiki yiy iyo kei tondrih.
\v 40 Hapeko lang maroyoh ihiwen Ngindrai imbusi yiy itine paiwe. Pe imbusi yiy ara isarayah ngawan isa kili,
\v 41 hu ndramat para hu kanime yiy ara pwi. Hapeko isarayah isa kili yowu hiyeh mepo yowu namnam iyasura yiy iya mulan para itine.
\v 42 Ngindrai iwong pwokeyan iya isa kili yowu para yowu kapohowe nongan kiya kilihu ndramat masih. <<Tehe yiy ara kiniki Yesus para kiramwaniye mwelenga hu hiyeh kanmat, pe hu hiyeh topo.>>
\v 43 Yihu Poropet ara tehen aliy i. Hu kanpwai pwen tehe, kapa hiye kiyki ndriyan kiya kili Yesus, pwen andre Yesus kirapaiwani mwomwan ara kiyau.
\p
\v 44 Petrus iro wong manau pe Mwoiwan Haiyan isa pe iya nondriya hu ndramat nepo huhilingi nongna Petrus.
\v 45 Yihu hiye mepo huiki ndriya hu iya kili Yesus, pe sosondrih iyatahu ara mwoiwa hu ihin. Tehe Mwoiwan Haiyan ara iya kili hu ndramat nepo hu para Yuwis pwi yoh.
\v 46 Pe hu hilingi hi ndramat para Yuwis pwi ara, ara huro hiri ngala Ngindrai iya nongna kol hakol.
\p Pwen Petrus ipa,
\v 47 <<Yihu ndramat aripo kene ara andre hu kanu kiya ndran, pe andre hamou kinpa pwi kinaliy pwi. Yihu wiri Mwoiwan Haiyan ara tehe worou tuwiri opu.
\v 48 Tehen torako Petrus ipwai iyatahu tehe yihu ara aandre kanu kiya ndran, kiya ngala Yesus Kristus. Pwen husok Petrus para kirosura hu lang hayah paiwe yi.
\c 11
\p
\v 1 Yihu Aposel ara huro Yutah iyasura hu ndramat mepo huiki ndriya hu iya kili Yesus, ara hu hilingi tehe hu ndramat para Yuwis pwi ara hu kanwiri nongna Ngindrai pwen.
\v 2 Iyamulan Petrus iya Yerusalem, pe hu hiye nepo huiki ndriya hu iya kili Yesus. Ara hu lolohonge namandran iya lohongai para sosondrih iya sangi ndramat ara hu pwukaye iya kili yiy.
\v 3 Pwen yihu pa, <<Wou aya kili hu ndramat mepo sosondrih kinna sangi hu pwi, pe anamnam iyasura hu.
\p
\v 4 Pwen Petrus iwong nokulani nongan sahin iya kili hu iya sehe melit irayah.
\v 5 Pe yiy ipa, Yo uro totohun iro kol namandran Yopa pe unime nihinih sahin. Unime koy au sahin sesen mahasai iro paingan yang pe isa pwan, pe isa pakeh kili yo.
\v 6Pwen unimnim iya nondriya pe unime hu kan ngara kahang, pe hu kan puyap para yangiy, pe hu kan para seselek iyasura hu norukan.
\v 7 Pe uhilingi yoholai isa kili yo ipa, <<Atine, Petrus! Pe atingundru hu kan iye pe aini hu.>
\p
\v 8 Pwen usomwi upa, <Yapan yo kulahi para kumbusi tehen tora pwi yoh! Yo kunohan hu melit mwomwan tehen tora ara pwi.>
\p
\v 9 Pwen yoholai iro yang isa paiwe ipa, <Mbunapa melit mepo Ngindrai kini mbusi kinna hiyan ara mwomwan.>
\v 10 Melit ara, ara irayah maporotoyoh, pwen iya mulan melit masikene ara imui iya yang.
\p
\v 11 <<Iro mwonen lang ara hu ndramat matimou husarayah husa seu mepo yowuro aliy. Yihu ara huyau te Kasariya para hu kasakah yo.
\v 12 Mwoiwan Haiyan ipwai isato tehe mbuna hu kapa pwi para kuyasura hu. Pwen hu tisaipol manomou para Yopa husasura yo pe yowuya seu ta Konoliyus.
\v 13 Konoliyus ipwai isa towu tehe inime angelou hamou isa pe iro tine seu kili yiy. Pwen Angelou ipwai iyatan ipa, <Apwai kiyatahu ndramat para kaya Yopa, pe kaya wiri ndramat hamou ngalan Saimon Petrus.
\v 14 Yiy andre kiyki nongan nepo andre kisopwat wou, pe hu masih para wum atam. >
\p
\v 15 <<Urowong manau pe Mwoiwan Haiyan isa kili hu ndramat iye. Iya ara sehe melit mepo isarayah isa kili tou koluw.
\v 16 Yo ulohongani Yapan ipa, <Yohanis ara inihi wawu iya ndran, hapeko wawu ara andre kanu kiya Mwoiwan Haiayan.>
\v 17 Kapa Ngindrai iyki yukyuk iya kili hu ara tehe iyuk isa kili tou. Imwenen tuwiri Yapan Yesus Kristus, pwen yo hiyeh ulahiy para kupa pwi mbuliya Ngindrai?>>
\p
\v 18 Yihu ndramat hu hilingi nongna Petrus pe hu kanwong kinna handra lohongai pwi. Yihu hiri ngala Ngindrai hupa, <<Ngindrai ara irapaiwani hu ndramat para Yuwis pwi ara, husa pahasani yiy pe huwiri kunuwe kinto-kinto.>>
\p
\v 19 Pwen yihu ndramat hayah huiki ndriya hu iya kil Yesus Kristus, ara huwop nopwaran itandrohonga hutingundru Stipen. Pe huwop huya manne Powunisiya, Kaiprus pe kol namandran Antiyok. Pe yihu pohowe nongna Ngindrai ara iya kili hu Yuwis opu.
\v 20 Pwen yihu hayah i huiki ndriya hu iya kili Yesus Kristus i, ara hu para Kaiprus, Sayirini ara huyarayah huya Antiyok. Pe huro pohowe nongnan hiyan ta Yapan Yesus Kristus iys kili hu para Krik.
\v 21 Pwoke ata Yapan ara iro kili hu hiyeh huro ndruwan, pe hu ndramat ndromweya hu ara iya soyon iya huiki hu iya kili Yapan.
\p
\v 22 Pwen hiye mepo pahasani Ngindrai huro Yerusalem, ara hu hilingi sehe melit irayah iro Antiyok, pwen hu pwandrisa Parnapas iyaliy.
\v 23 Iyarayah iya Antiyok pe inime melit Ngindrai imbusi iyatahu, pe ipwes namandran iyata Ngindrai. Pwen pe ipwahanou hu hu ndramat ara para hu koro tine pwokeyan pe hu kaiki hu masih kiya kili Yapan.
\v 24 Pwen Parnapas ara ndramat hiyan pe Mwoiwan Haiyan iro kili yiy pe iyki lohongan masih iya kili Ngindrai. Pe hu ndramat ara para hu koro pwokeyan pe hu kaiki hu masih kiya kili Yapan
\p
\v 25 Ihipwen, pe Parnapas itali Antiyok pe iya kol namandran Tarsus para kiyakah Sol.
\v 26 Iya pe ikahi Sol pe iwiri yiy iya Antiyok, pwen Parnapas pe Sol hilya Antiyok pe hayou sih mwaniye hilro aliy. Pe hilu hinonou hu ndramat soyon iya. Iro mwonen lang ara hupohowe hu yau ta Yesus Kristus iro nondriya kol namandran Antiyok.
\p
\v 27 Iro ndrohongan ara hu Poropet hayah huyau Yerusalem pe huya kol namandran Antiyok.
\v 28 Hamou tahu ara ngala Akipus, Mwoiwan Haiyan iro kili yiy pe imbusi yiy pe ipwatarapwanai tehe mundruwai namandran namandran ara andre kisalti kol pwan masih. Irayah ara irandrohonga Kaltautiyus iro pohon.
\v 29 Hu tisapol huro Antiyok ara hu lolohonge pe hu mbulte melit iyata nali hu huro Yutah.
\v 30 Pwen huiki yukyuk tahu iya kili Parnapas pe Sol, pe husap iya kili hu ndramat huyamu iya yumwa totohun iro Yerusalem.
\c 12
\p
\v 1 Iro tandrohonga lang ara, King Herot ara iro takultuwani hu yau hayau ta Yapan.
\v 2 Yiy itingundru nali Yohanis hamou ngalan Yemis.
\v 3 Pe inimei tehe yihu Yuwis ara hupwes iyaliy, pwen iwiri Petrus iya para kiyki yiy kiya kou. King Herot iyki Petrus iya kou ara, iro tandrohonga lang para ndrina nohun mepo yis aliy pwi.
\v 4 Iwiri Petrus ihipwen, pe iyki yiy iya kao. Pe hu makundrayen ara songui pe androlumou hurotine iya mahasai. King Herot ara pakiki tamwaniye ta Petrus ara iro longe lang imwenen hu Yisrayel hutali Yisip pe husa mawen.
\p
\v 5 Pwen Petrus ara iro kou hapeko hu yau ta Yapan masih ara huwasiy iya malkei malmou. Pe hu makundrayen ara huro tine pohomara karam para mara ku kiro kou.
\p
\v 6 Herot ara para kiramwaniyani lohonga Petrus pe ping ara, ara iro matin mwalinga makundrayen malmou. Pe nima Petrus ara huwasiy iya malikei malimou. Pe pe hu makundrayen ara huro tine pohomara karam, para mara hu kiro kou.
\v 7 Hape pwi, angelou ta Yapan isa ko iro tine pakeh kili Petrus, pe nganan ara ilengani topwe nondriya kou. Pwen Pwen angelou iya kili Petrus pe ihingini yiy pe ipa, <<Aleheleh pe atine!>> Pe Petrus imbusi tehe angelou ipwai.
\p
\v 8 Pwen angelou ipwai iyatan ipa, <<Aiki pwelekam pe talu kayau!>> Pe Petrus imbusi tehe angelou ipwai. Pwen i, angelou ipwai iyatan ipa, <<Asuluyani kouwen pe aro ndruwo.
\v 9 Pwen Petrus iro nondriya kou pe irikai iro ndruwa angelou pe hilya ngawan. Yiy ara kinyirowei tehe melit angelou iro mbusi ara ndrokonan ara pwi. Yiy ara ipa ndre iro nihinih.
\v 10 Pe hilu tamwaitini hu makundrayen hayah i huri tine ara, pe hilusarayah isa karam namandran para kol namandran ara nepo humbusi iya hayen. Pe papai humbusi iya hayen ara ite komwaihei pe hiluya ngawan. Pwen hilu rikai iya hangoh hape pe angelou itali Petrus.
\p
\v 11 Pwen Petrus iro pe lohongan isa pe ipa, <<Nahapo upahasani tehe Yapan ipwandrisa angelou tan, isa pe iwiri yo usa mawen kili Herot pe melit masih nepo hu ndramat para Yuwis, hutora lohongani para kambusi kisa kili yo.>>
\p
\v 12 Petrus ara kinime sehe melit kinrayah kina kili yiy pwen, pe irikai iya seu kili Meri nepo norun Yohanis. Pe ngalan handra ara Markus. Hu ndramat masih huro seu kili Meri pe huro totohun.
\v 13 Petrus iya seu ara pe iralaklak iya papai para karam, pe pihin hamou mbulen ngalan Rota isa para kitepe papai.
\v 14 Pe Rota ara ihilingi ngasa ngara kotu Peetrus pe yiy ara ipwes namandran iya. Pwen yiy ara kintepe papai pwi, hapeko ingap imwi iya ngondriyan seu, pe iya pwai iyatahu ndramat tehe toro, <<Petrus ita pohomara papai!>>
\p
\v 15 Pe hu ndramat ara hupwai iyatan hupa, <<Tesah ngou iwiri wou! Ariya andre hamou angelou tan.>> Hapeko Rota ipwokeyani nongnan tehe Petrus ara ita karam.
\p
\v 16 Pe Petrus ara iro ralaklak iya papai manau. Pwen hutepe papai pe hunime yiy pe mwoiwa hu ara ihin iyatan.
\v 17 Pwen Petrus ara ipwai iyatahu masih para hu kamun, pe kiwong kiyatahu tehen tapeh pe Yapan iwiri yiy isa mwen kou. Pe ipa, <<Akapwai kiyata Yemis pe pe hu hiye nepo huiki ndriya hu iya kili Yapan, kiya lohongai aro i.>> Ipwai tehen tora ihipwen, pwen itali hu pe iyau iya kol hakol i.
\p
\v 18 Pwen mandroulang o hu makundrayen huro kou ara hunimei tehe Petrus ara kinto pwi, pe hursoksok iya kili hamou-hamou hupa, <<Petrus kinna leheh?>>
\v 19 Herot irakahakah iyata Petrus hapeko kinlahiy para kinkahi yiy pwi.
\p Pwen pe isok hu makundrayen pe kapa pukene pwen andre kiyki nongan pwokeyan tehe andre kitingundru hu.
\v 20 Herot ara ndrinan ilokuh namandran iya, iyata hu ndramat para kol Taiya pe Saiton. Pwen oe hu ndramat ara huya kili yiy pe huya wong iya sehe lohongai para hu kambusi. Pwen hupwai iyata Plastus para kisok Herot para kiyki melit kisa waison. Paratesah hu kol namandran tahu ara hutorapo ana ndrinai tahu ara kili Herot opu. Plastus ara ndramat hamou ngara kiro mu iya ndrohonoku matiliu ata king.
\p
\v 21 Lang para hu nakawong ara isarayah, pe Herot iya sohongani koyau tan lahayan, pe ipwan ndrohonoku mwipwan tan pe iwong iyatahu.
\v 22 Pwen hu ndrmat masih huweh hupa, <<Ariya poho hamou ngindria pe yiy ara ndramat pwi!>>
\v 23 Hape pwi angelou hamou iyau kili Yapan isa pe irayi Herot, paratesah kiniki pwesai kina killi Ngindrai pwi. Pwen pe hu wiy mendremendreheh huini yiy pe imat.
\p
\v 24 Hapeko nongna Ngindrai ara iropo iya kol masikene.
\p
\v 25 Pwen iya mulan para Parnapas pe Sol hilu hipwen tokuya hilu, pwen hilumui iya Yerusalem. Pe hilu wiri Yohanis i iya pairi hilu. Ngalan handra ara Markus.
\c 13
\p
\v 1 Simiyon ara ndramat hamou sangin lokuran pe Lusiyus ara ndramira Sairini iyasura Manayen pe Sol ara hu Poropet pe ndramat para hinonou iro nondriya suwe totohun ita Entiyok. Yihu masih ara hu ngara kasusuye kiyapolo Herot mambusikau ipo isa namandran.
\v 2 Yihu ara kaniyan hape ana ndrinai pwi pe huro totohun iya kili Yapan. Pwen pe Mwoiwan Haiyan ipwai iyatahu ipa, <<Akaiki Parnapas pe Sol koro mwen kili wawu, pe nakupwaingani sehe mbulen nepo andre kuyoh hilu para hilu kambusi.>>
\v 3 Iya mulan para huiki nonombuna iya namnam pe totohun ihipwen. Pwen huiki nimahu iya paya Parnapas pe Sol ihipwen, yihu tali hilu pe hiluyapo mbulen hiluya Entiyok.
\p
\v 4 Pwen Mwoiwan Haiyan ipwandrisa hilu pe hilyau hilya pwan Seleusiya pe hiluhis ndroi iro aliy pe hilya Kaipris.
\v 5 Hilyarayah iya kol Salamis pe hilu pohowe nongna Ngindria iro suwe totohun yahu Yuwis. Pe Yohanis ara irosura hu para kisopwat hu kiya mbulen.
\p
\v 6 Pwen pe huya kene mbuson masih iya manne kol namandran Papos. Yihu ara huro Papos pe hu puhunani ndramat hamou ngalan Paryesus.
\v 7 Yiy ara ndramat hamou ngara kipa yiy ara Poropet. Pe ndramat para mbusiya ngou pe ngah.
\v 8 Elimas ara ndramat hamou hupohowe ngalan iya nongna kol atahu Krik. Yiy ara ndramat hamou ngah iro kili yiy, pe imbusi namandran nepo iyamu tehe pohon para kihilingi nongna Parnapas pe Pol pe kiwiri Yesus kiya ndriyan.
\v 9 Hapeko Pol ara maran indrong Elimas paratesah Mwoiwan Haiyan ara iro kili yiy.
\v 10 Pwen Pol ipwai iyatan ipa, <<Wou ara noru sinai, pe ngara apopahun kiyapolo kultuw hiyan masih! Wou ara pwasoyou ipep ita kili wou iyasura kultuw mwomwan. Wou ara ngara ambusi nongan ndrokonan ata Yapan ara pakihipwen. Wou andre ahapwen kultuw mwomwan tora ndre pwi?
\v 11 Nahapo pwoke ta Yapan ita ndritam pe andre kimbusi maram kiyoh. Pwen andre ndrangan niwen hape andre aninimnim pwi. Pe andre anime ngana paramwandrai ara pwi.>>
\p Pol iwing ihipwen o, indrou pwi melit handra tehe mburah lokuran ara isa iyohi mara Elimas. Pwen iro seyeh hu ndramat para hu kaluwani yiy.
\v 12 Pwen ndramat iya pohon para kol ara, ara kininime sehe melit kinrayah pwen. Pe ilongani iya lohongai tehe hinonou ta Yapan pe itine mwomwan.
\p
\v 13 Pol pe ndramiran hu huwiri ndroi iro Papos pe huyarayah iya Perka. Perka ara kol hakol namandran ita nondriya kol Pampiliya. Huya huro aliy pe Yohanis itali hu pe iyau iya Yerusalem.
\v 14 Pwen Pol pe Parnapas ara hilu tali kol Perka pe hiluyarayah hilya kol Entiyok ita pakeh kili kol Pisitiya. Iro lang para hihingong, hilu nondriya suwe totohun pe hilumpwan.
\v 15 Iyamulan para hu pohowe ngala hu Poropet pe nongan haiyan ihipwen, pwen hu ndramat huyamu iya suwe totohun ara hupwai iya kili Pol pe Parnapas hupa, <<Wawu nali, kapa handra nongan para pwahanou ita, kiya akapwahanou hu ndramat.>>
\p
\v 16 Pol itine pe ihari niman iya paingan oara kimbusi hu ndramat para hu kamun nongan. Pe ipa, <<Wawu ndramira Yisrayel pe iyasura hu hiye nepo hu para Yisrayel pwi nepo ngara hu katotohun kiya kili Ngindrai, ara wawu kahalingi yo.
\v 17 Ngindrai tahu para Yisrayel ara ipirani tumbu rou hu. Pe imbusi hu ara huya pwokeyan iya, iro ndrohonga huro Yisip pe iwiri hu isa mawen iyasura pwoke namandran atan.
\v 18 Yiy ara isopwat hu iro tandrohonga huro kol ndrohoyin nepo kei aliy pwi nondriya hayou mahangui.
\v 19 Yiy ipwalngani kol manandrtoyoh namandran ita nondriya kol Kannan, pe iwiri pwene hu pe iyki iya kili yowen hu tehe tahu.
\v 20 Masih kene aro ara irayah iro nondriya hayou hangat pe yimingui opu.
\p Iyamulan paraliy Ngindrai iramwaniyani ipo isa mane lang ata Poropet Samuwel.
\v 21 Pwen hu ndramat hupa hu namili king hamou, pwen Ngindrai iyki noru Kis kamai ngalan Sol ara irayah tehe king tahu. Kis ara iro nondriya wum ta Peniyamin. Yiy ara iro tine tehe king ara nondriya hayou mahangat.
\v 22 Pwen Sol ihipwen pe Ndrepit ara iwiri nokun tehe king. Ngindrai ara inamili Ndrepit ara namdran iya. Pwen ipa, <Yo unimei tehe Ndrepit noru Yesi ara imwenen iya, iya moro. Yiy ara andre kimbusi melit nepo unamili yiy para kimbusi.>
\p
\v 23 Ngindrai iyki Yesus ara para kisopwat hu para Yisrayel, yiy ara irayah iro kili Ndrepit tehe Ngindria kinpwai pwen.
\v 24 Yesus ara kinmbusi mbulyan mapu pe Yohanis kinpwai pwen kinna tahu hiyeh huro nondriya Yisrayel para hu karapaiwani ndriya hu pe kanu kiya ndran.
\v 25 Yohanis imbusi mbuliyan ihipwen pe ipwai iyatahu ipa, <iya wawu kapwai yo hiyeh ndrokonan? Yo ara ndramat nepo wawu torakah yiy ara pwi yoh. Yiy andre kisa kiyamulan pe, yo ara kunlahi para kuntali pwelekai atan pwi yoh.>
\p
\v 26 Wawu nali wawu hiyeh para Aparaham pe wawu hiyeh nepo wawu sa pahandra Ngindrai, nongan iye ara para kisopwat wawu.
\v 27 Pe yihu ndramat nepo ngara hu koro Yerusalem iyasura hu hiye huyamu tahu ara hu kanpahasani Yesus aara hiyeh pwi. Yihu ara kanlahiy para kaniyirowe nongna hu Poropet nepo lang masih ngara hu kapohowe kiro suwe totohun ara pwi. Pwen humbusi mwomwan iya kili Yesus tehe hu Poropet hu kanpwai.
\v 28 Yihu ara kankahi handra kultuw mwomwna kinto kili yiy pwi, ipo husok pailet para hu katingundrun kimat.
\v 29 Yihu mbusi melit masih nepo para hukambusi kiya kili yiy ihipwen, pwen huwiri yiy iya pe huiki yiy iya ngat sou.
\v 30 Hapeko Ngindrai iyki mwoiwan imwi pe itine paiwe.
\v 31 Pwen lang soyon iya hunime yiy, yihu nepo hurikai iyapolo yiy iro Kalili iya Yerusalem. Yihu ndramat torou ara nahapo hutora pohowe ngala Yesus.
\p
\v 32 Yowu ara topo pohowe nongan hiyan nepo Ngindrai iwong pwokeyan iya kili tumbu rou hu ara kinsarayah pwen.
\v 33 Nongna Ngindrai mamu ipwai isa kili yowu tehe tumbun. Yesus ara kintine pwen. Pe kanratuluwi pwen ita puk para Sam ara ipa,
\q1 <<Wawu ara andre kasarayah noru lang nepo,
\q2 pe yo andre kusarayah tama wawu.
\m
\v 34 Ndrokonan para Ngindrai ihingini Yesus itine ara para nombuwen andre kinpwala pwi. Nongan sahin ita puk para Sam ara ipa toro, <Yo urandrangan andre kutoholi wou kiya haiyan tehe umbusi iya kili Ndrepit.>
\m
\v 35 Pe nongan sahin i ita puk ata Ndrepit i, ara ipa,
\q1 <Wou andre aniki haiyan hamou para kinime sangin sangin kinwala!>
\p
\v 36 Yihu ndraye Ndrepit ara ngara hu koro pahandra Ngindrai. Pe Ndrepit imat pe hu roni yiy iyasura tumbun hu pe numbuwen ara kinpwala.
\v 37 Hapeko yiy nepo Ngindrai ihin yiy iro kimat ara sangin andre kinpwala pwi.
\p
\v 38 Tehen torako upohowei isa kili wawu nali para wawu kapahasani tehe, Yesus opu andre kirapiyani mwomwan pe kultuw masih.
\v 39 Hiyeh mepo kiyki ndriyan iya kili Ngindrai ara kini wiri hiyan ata Ngindrai.
\v 40 Maran kiro matisan sehe melit hu Poropet hupwai ara masain kisarayah kisa kili wou.
\q1
\v 41 Wawu ndramat para kapwasimiri nongna Ngindrai,
\q2 ara andre mwoiwa wawu kihin pe kamat.
\q1 Yo andre kumbusiy kiro mwonen lang ata mwahen pe lohongam ara
\q2 andre kimpwotisingiy pwi,
\q2 kapa hamou kiwang kisatam.
\q1
\v 42 Pol pe Parnapas ara hilu pakatali suwe nongan pe hupwai iyata hilu para hilu kapohowe nongan kiya lang para totohun.
\v 43 Yihu yau masih huyau ihipwen, yihu Yuwis pe hitun nepo hu para mawen ara husa pe huro ndruwa totohun tahu Yuwis, ara hu masih hurondruwa Pol pe Parnapas. Pol pe Parnapas ara hilu kanwong kinna kili hilu, pe hiluwong iya kili hu iya koisirai ta Ngindrai.
\p
\v 44 Iya lang para hihingong sih i, hu ndramat masih para kol namandran ara husa rawure hu pe hu hilong nongna Yapan.
\v 45 Yihu Yuwis ara hunime hu ndramat soyon ara pe ndrina hu ara ilokuh. Pe huwong nonoyou iya nongna Pol pe iro wong iyaliy.
\p
\v 46 Pwen Pol pe Parnapas hilwong pwokeyan iya kili hu toro, <<Yowu andre kawong nongna Ngindrai kisa kili wawu kimu. Hapeko wawu mbuwali wawu para kawiri nongan ata Yapan pe wawu wawu mbukenan wawupa, <Yowu kanna hiyan para kawiri kunuwe taleh pe koro lang masih ara pwi.>
\v 47 Yapan iyk nongan pwokeyan isa kili yowu toro,
\q1 <Yo umbusi wawu ara tehe nganan para kol pwan masih,
\q2 pwen pe andre wawu kasopwat hu ndramat para kol pwan masih,.>
\p
\v 48 Yihu ndramat hayah nepo yihu para Yuwis pwi ara, hupwes iya nongan Yapan pe hupwesani yiy. Sehe ndramat nepo kini mwaniyani yiy pwen para kawiri taleh para koro lang masih ara huiki ndriya hu.
\p
\v 49 Pwen nongna Yapan isilihi towe kol mendreheh masih kene ara.
\v 50 Hapeko yihu Yuwis ara yihu suhuri hu pihin nepo ngala hu namandran nepo ngara hu koro ndruwa kultuw tahu. Pe hu makundrayen para kol namadran. Yihu ndramat aro kene ara hu mbusi mwomwan iya kili Pol pe Parnapas pe hurosura hilu iya mawen kolo hu.
\v 51 Pwen Pol pe Parnapas ara hu tolohani konkonu pwan iro ndrika hilu tehe kultuw tahu ara andre kiro ndron kili hu. Pwen hiluyau hilya Ikoniyum.
\v 52 Hapeko Mwoiwan Haiyan ara iro kili hu kamai pe pihin para Entiyok. Pe huiki ndriya hu iya kili Yesus ara hupwes namandran iya.
\c 14
\p
\v 1 Pol pe Parnapas ara hilu mbusi melit iro Ikoniyum aara tehe irayah iro Entiyok o. Hilya nondriya suwe totohun tahu Yuwis pe hilu wong ara iyasura pwoke, pe hu Yuwis pe hu Yentayels ara huiki ndriya hu ara iya nongna Yapan hilu pohowei.
\v 2 Hapeko hu Yuwis nepo hu kaniki ndriya hu pwi ara, hu suhuhuri ndriya hu Yentayels. Pe hu rapaiwani hingorou tahu iya kili Pol pe Parnapas ara iya mwomwan.
\v 3 Pol pe Parnapas ara hilto ariya ndrangan niwen iya. Pe hilu wong pwokeyan iya, iya lohonga Yapan. Pe nongna hilu ara ndrokonan pe pwokeyan iya, pe iyasura kultuw hilu mbusi. Ara iyasura koisirai ndrokonan.
\v 4 Yihu ndramat iro kol namandran ara hramburing iya malisai, hu hayah ara huro kili hu Yuwis, pe hu hayah ara huro kili hu aposel.
\v 5 Pwen pe hu Yentayels pe hu Yuwis ara huyasura ndramat iyamu tahu iya suwe totohun. Pe huro lolohonge para hu kambusi mwomwan kiya kili hu aposel, pe katingundru hu kiya pat.
\v 6 Yihu aposel ara yihu kanpahasani pwen pe hilwop hilya kol Listra pe Terpe. Hilu ara hiluro kol namandran ita nondriya kol Lisaoniya. Pe hilwop hilya kol hayah mendreheh iho pakeh aliy i.
\v 7 Hilya hiro ara pe hilu pohowe nongna Yapan.
\p
\v 8 Listra ndramat hamou iro aliy ndrikan mwomwan pe kinlahiy para kinirikai pwi. Mambunah tan ipo isa namandram.
\v 9 Yiy ara irompwan pe iro lihingi nongna Pol. Pe Pol ara inimei tehe iyki ndriyan iya nongan ara pe andre kiya hiyan. Pwen pe maran indrong ata Pol.
\v 10 Pwen pe iyoh iya kili yiy ipa, <<Aro tine imwenen kiya ndrikam!>> Pwen o, ndramat ara ikohis pe itine pa iho rikai iya isa.
\p
\v 11 Pwen hu ndramat ara hunime melit Pol imbusi pe huwayeh iya nongna kolo hu imwenen Lisaoniya hupa, <<HU ngindrai ara hurayah tehe ndramat pe husa pwan kili tou.>>
\v 12 Pwen huyoh ngala Parnapas ara Seyus pe Pol ara Hermes, paratesah yiy ara iwong.
\v 13 Ndramat nepo iyamu iya ngindrai nepo Seyus ara suwe totohun tahu ara iro tine mwen kili kol. Yihu wiri hu nonou pe mbulmwakau kamai iya pohomara karam.
\p
\v 14 Pwen Pol pe Parnapas ara hilu hilong sehe melit yihu pakambusi. Pe hilule koyau atahilu pe hilu ngap iya mwakinga hu ndramat aara iyapolo waihe hu.
\v 15 Pwen pe hilupa, <<Wawu nali paratapeh pe wawu tora mbusi tehen tora?>> Youlu ara ndramat o mwaihei tehe wawu ko! Youlu topo iye ara para kapohowe nongna Yapan para kirapaiwani wawu. Pe kasa mawen kili hu melit mwomwan pe kasa kili Ngindrai. Ngindrai nepo kinmbusi kol pwan pe yang iyapolo ndras pe melit masih ita nondriyan,
\v 16 Mamu kinna ara yiy ipa hiyan iyatahu hu ndramat para hu koro rikai kiya lohongai tahu ko.
\v 17 Hapeko yiy mbukenan ngara kipwaingani tehe yiy iripo ara ngara kisarayah ndrokanan kiya sehe melit ngara kimbusi. Ngara kiyki mbulou kindrut yang pe hu mbuwakei ngara kimwenen lang paraliy, pe hu namnam pe kimbusi ndriyan kipwes.>>
\v 18 Hapeko nongan nepo hu aposel hupwai ara kinlahiy para kimbusi hu ndramat para hu kambusi yukyuk kiya kili yihu.
\p
\v 19 Yihu Yuwis hayah huyau te kol entiyok ita nondriya kol Pisitiya pe Ikonum, ara hu rapaiwani lohonga hu ndramat ara pe huyos iya lohonga hu. Pwen huwiri pat pe hurayi Pol pe huluwi tarahani yiy iya mawen kol ara, pe hupa ndre yiy ara kinmat.
\v 20 Hapeko hu ndramat ara huiki ndriya hu iya kili Yapan ara huro tine ngilsen, pwen pe itine pe iya imui iya nondriya kol ara. Lang sih paiwe yi, Pol pe Parnapas ara iya Terte.
\p
\v 21 Pol pe Parnapas ara hilu pohowe nongna Yapan iro Terte pe hu ndramat soyon iya huiki ndriya hu. Pwen humui hilya kol Listra, pe hilya Ekonum ipo huyarayah huya Entiyok.
\v 22 Pwen yihu ara hu pwokeyani hu ndramat mepo huiki ndriya hu iya kili Yapan, pe hu pwahanou hu para hu koro tine kiya lohonga hu. Yihu lohongani pe hupa, <<Worou ara andre kaya nondriya nopwaran namandran, para kaya pe pahandra pwukere tan.>>
\v 23 Hilya nondriya suwe totohun sih, sih pe hu pwaingani hiyeh para hu kaya mu. Pe hu kannamnam pwi pe huro totohun pe huiki hu iya kili Yapan. Pe huiki ndriya hu masih.
\v 24 Pwen husa nondriya kol Pisitiya ihipwen, pe husa nondriya kol Pampiliya.
\v 25 Pe huro aliy pe hu pohowe nongna Yapan iro Perka, ihipwen huya Ataliya.
\p
\v 26 Pwen huro Ataliya ihipwen pe huwiri ndroi pe humui huya Entiyok. Kol mamu mepo huiki hu iya kili Ngindrai. Iya koisirai pe pwukere ata Ngindrai opu yihu kanmbusi mbulen ara pwen.
\v 27 Hurayah iya Entiyok pe hurawurani hu ndramat masih ara husa harong. Pe hutitiye ndrainga hu iya sehe melit mepo Ngindrai imbusi iya kili hu. Pe Ngindrai itepe sai iya kili hu para Yentails para hu kaiki ndriya hu.
\v 28 Pwen yihurosura hu mepo huiki ndriya hu iya kili Yapan ara ndrangan niwen iya.
\c 15
\p
\v 1 Yihu ndramat hayah yihuyau Yutiyah pe husa Entiyok, pe huro nohonou yihu ndramat nepo huiki ndriya hu iya kili Yapan ara hupa, <<Kapa wawu kasondriti sangi wawu tehe nongan pwokeyan ata Mwoses ipwai, pwen andre Ngindrai kisopwat wawu.>>
\v 2 Pol pe Parnapas ara hilu pwukaiye iyasura hu iya sehe melit nepo hu ndramat ara hu nohonou. Pwen Pol pe Parnapas iyasura hu hayah huro Entiyok hu lolohonge pe huya Yerusalem, para hu kaya nime hu aposel pe hu hiyeh m epo huyamu iya suwe totohun kiya lolohongai ara.
\v 3 Pwen huyau huya pwen te kili hu yau ta Yapan ita Ponisiya pe Samariya, pe hutiye ndrainga hu iya melit Ngindrai imbusi iya kili hu Yentayels. Nongan ara iyki pwesai namandran iya, iya kili hu ndramat masih nepo huiki ndriya hu iya kili Yapan.
\v 4 Yihu ara huyarayah iya Yerusalem pe hu yau ta Ngindrai hupwesani hu. Pwen pe hu aposel pe hu ndramat huya mu iya yuma suwe totohun, ara iya sehe melit Ngindrai imbusi iya kili hu.
\p
\v 5 Hapeko yihu ndramat hayah nepo huiki ndriya hu iya kili Yapan, hapeko hu tora pahandra hu paresi ara hutine pe hupa, <<Yihu Yentayels ara andre sosondrih kiya kapilo hu, pe hu koro ndruwa pwahanou ta Mwoses.>>
\p
\v 6 Pwen hu aposel pe hu ndramat huyamu iya suwe totohun ara hu nimnim iya lohongai ara.
\v 7 Huwong ara iya ndrangan niwen iya pe Pol itine pe ipa, <<Wawu nali, wawu pahasani tehe Ngindrai ara kini wiri yo pwen isa mawen mwalinga wawu ndrangan niwen iya. Pwen andre hu kahilingi pe hu kaiki ndriya hu kiya kili Yapan.
\v 8 Ngindrai ara ipahasani lohonga hu masih, pwen pe iyki Mwoiwan Haiyan iya kili hu Yentayels i. Tehe iyki isa kili tou o.
\v 9 Ngindrai imbusi ara para worou mbuna tukambusi ndrokatine tou. Yiy irapiyani mwomwan tahu iyau paratesah yihuiki ndriya hu iya kili Yapan.
\v 10 Paratape pe wawu paka nohonou Ngindrai, para kaiki nopwaran kiya kili huhiyeh mepo nopwaran kinto kili hu pwi. Ara yihu hiyeh nepo huiki ndriya hu iya kili Yapan. Pe tumbu rou hu pe worou i ara kinlahi para tukakuni nopwaran ara pwi.
\v 11 Woru ara tuiki ndriya worou iya kili Yapan pe isopwat rou iya koisirai ata Yesus tehe yihu kopu.>>
\p
\v 12 Yihu yau masih ara iyki pohomum iyatahu topwei iwenen masih nepo Ngindrai imbusi. Ngindrai imbusi iya kili hu Yentayels kili Pol pe Parnapas opu.
\v 13 Hilu wong ihipwen pe Yohanis itine pe iwong ipa, <<Wawu nali wawu kahalingi yo!
\v 14 Saimon ara itiyaniy mamu tehen tapeh ndrokonan pe pwukere ta Ngindrai iya kili hu Yentayels. Pe ipo hayah iro mwalinga hu para hu kaya yowen.
\v 15 Pe nongna hu Poropet ara ipa hiyan masih iya nongan ara. Nongan ara ipa toro,
\q1
\v 16 Kiya mulan andre yo kumwiy
\q2 pe kumbusi pwoke ta Ndrepit
\q1 pe andre kupwili sehe melit nepo kinyos ita pwan.
\q1
\v 17 Pe yihu ndramat hayah para mawen andre hu kakahi Yapan. Yihu Yentayels nepo kunuyoh hu kanna nadramiro.
\q2
\v 18 Yapan ara ipa tehen toro, <<Iye ara mbulyo irayah ma kol pwan ma irayah o.>>
\p
\v 19 Yamis iramwaniye ipa, <<Worou mbuna tukambusi mwomwan kiya kili hu Yentayels nepo huotrapo isa kili Ngindrai.
\v 20 Tehen toro, Worou tukaratuluwi lohongai hayah pe tukapawai kiyatahu para hu mbuna kayan namnam, nepo kinna hiyan pwi. Paratesah ara yukyuk iy kili nombungong. Pe hu kaiki hu koro mawen kultuw mwomwan, pe mbuna kaya kan masih nepo ndrai itandron aliy pe nepo hundrusuwan.
\v 21 Nongna Mwoses ara hu pohowei ara lang mamu kinna. Iro nondriya suwe totohun nondriya lang para hihingong masih.
\p
\v 22 Pwen hu aposel pe hu ndramat hu mu iya suwe totohun, pe iyasura hu yau ta Yapan masih. Ara hu lolohonge para hu kapwaingani hu hayah ndramat iro mwalinga hu, pe hu pwandrisa hu kanna Entiyok kinapolo Pol pe Parnapas. Pe hu pwaingani Yutas ngalan handra nepo Parsopas, pe iyapolo Sailes. Hilu ndramat malmou ara, ara hu ndramat masih ngara kahalong nongna hilu.
\v 23 Pwen nongan nepo huratuluwi ara huiki iya kili hu yi. Nongan huratuluwi ara ipa, <<Yowu ara aposel pe ndramat iyamu iya suwe totohun, pe yowu nali wawu. Iya kili hu Yetayels nepo huiki ndriya hu iya kili Yapan nepo hutora Entiyok, Siriya pe Silisiya.
\pi
\v 24 Yowu hilingi tehen toro, hu ndramat hayah para kili yowu husa pe humbusi lohonga wawu iya sehe melit mepo hupwai. Yihu ara kaniwiri pwahanou kinto kili yowu pwi yoh.
\v 25 Tehen torako yowu pwaingani hu ndramat hayah pe yowu pwandrisa hu para kasa kili wou iyasura Pol pe Parnapas. Pol pe Parnapas ara hiluiki hu masih para kambusi mbuliya Yapan torou Yesus Kristus.
\v 26 Tehen torako yowu nakapwandrisa Yutas pe Sailes para kimbusi nongna yowu nepo yowu pwai pe yowu ratuluwi ara kiya ndrokonan.
\v 27 Pe yowu ara andre kapwandrisa Yutas pe pe Sailes para kasa pe kapwai kisatawawu, kiya soksok ata wawu
\v 28 Mwoiwan Haiyan pe yowu ara kanpa hiyan pwen tehe, yowu ara andre kanipa hiyan para nopwaran kisa kili wawu kiya nongan pwokeyan tehe aro kene.
\v 29 Mbuna kayan namnam nepo huiki iya nombungong, pe kan iyapolo pe hu ndrusuwa koyun. Pe akaiki wawu koro mawen kultuw masih ara kene.
\p
\v 30 Yihu ndramat ara huyampwan kol Entiyok pe huyoh hu yau ta Yapan masih husa harong pe huiki nongan nepo huratuluwi.
\v 31 Yihu ndramat masih ara yihu pohowe nongan ara pe nongan ara ipwahanou hu.
\v 32Yu tas pe Sailes kene ara hilu Poropet, pe hilu wong nongan soyon iya pe ipwokeyani hu pe ipwahanou hu nalin.
\v 33 Hiluro ara, ara ndrangan niwen hape ihipwen, pe hu totoholi hilu iyasura ndriya wayis. Pwen hu pwandrisa hilu hilya iya kili hu nepo hupwandrisa hu mamu.
\v 34 Hapeko Sailes ara ilolohonge pe irondron kol ara manau.
\v 35 Pe Pol pe Parnapas ara hilurondron Entiyok, iyasura hu hayah para kol Entiyok.
\p
\v 36 Iyamulan Pol ipwai iya kili Parnapas ipa, <<Worou tukamwiy kaya pe kaya nime nali rou hutora kol namandran masih. Nepo tukapwohowei nongna Yapan kinnaliy manau. Pe tukayanimei hutorapo tesah ndrokanan.
\v 37 Parnapas ara pakiwiri Yohanis nepo ngalan sih ara Marikus para kiyapolo yiy.
\v 38 Hapeko Pol ara kini lolohonge para kiwiri yiy pwi, paratesah, yiy itali hu ma huro ndron kol Pampiliya pe kinpo mbulen sura hu ara pwi.
\v 39 Pol pe Parnapas ara hilu pwukaye pe Parnapas iwiri Markus pe hilu his ndroi pe hiluya Saiprus.
\v 40 Hapeko Pol ara iwiri Sailes pe huyau iyasura hu hayah iyapolo koisirai ta Yapan.
\v 41 Pol iya Siriya pe Silisiya pe ipwokeyani hu yau ta Yapan.
\c 16
\p
\v 1 Pol iya Terpe pe iyamulan iya Listra pe iya kahi tisaipol hamou ngalan ara Timoti. Tinan ara yiy hamou para Yuwis pe iyki ndriyan iya kili Yapan. Hapeko taman ara hamou para Krik.
\v 2 Yihu yau ta Yapan huro Listra pe Ikonium ara hutiyani kultuw tan.
\v 3 Pol ara pakiwiri yiy pe kirikai kiyapolo yiy. Pwen isosondrih iyatan paratesah hu Yuwis hutora kol ara, ara hupahasani tehe taman ara hamou Krik.
\v 4 Pwen pe hurikai kol hakol iya hakol, pe huya pohowe nongan koluw nepo hu aposel, pe ndramat huyamu iro Yerusalem para hu ndramat huro ndruwan.
\v 5 Pe hu yau ata Yapan ara hupwoke iya lohonga hu, pe ndromweya hu ara iropo iya soyon.
\p
\v 6 Pol iyasura hu yau atan ara hurikai nondriya kol masih para kol Pirikiya pe Kalatiya. Paratesah Mwoiwan Haiyan kiniki weleso para hu kapowe nongna Ngindrai kiro kol para Esiya ara pwi.
\v 7 Pwen husa ndrokomatinet para kol Misiya, pwen hu pakahinonou para kaya nondriya kol Pitiniya. Hapeko Mwoiwan Haiyan ta Yesus ara kinipa hiyan para kaya pwi.
\v 8 Pwen pe huramwaitini kol Misiya pe huya pwen te kol Drohas.
\v 9 Pwen kol iping pe Pol inime taltan ta ndramat hamou para kol Mesetoniya iro tine pe iroyoh iya kili yiy ipa, <<Asa sopwat yowu para kol Mesetoniya.>>
\v 10 Pol kinnime taltan kinhipwen, pwen yowu punokule yowu para yowu kaya kol Mesetoniya. Paratesah yowu pahasani tehe Ngindrai ara inamili para yowu kaya pohowe nongnan kaya kili hu ndramat toraliy.
\p
\v 11 Yowuro Drohas pe yowu his ndroi pe yowuya mwonen iya kol Samotereyis. Pwen lang sih i yowuya mwonen iya kol Samotereyis pe yowuya Neyapolis.
\v 12 Pwen yowu tali kol ara ihipwen pe yowuya Pilipai. Kol ara koluw hu para Rom ara huro aliy. Pilipai ara kol hakol namandran ita nondriya kol Mesopotemiya. Pe yowuro kol ara lang i.
\p
\v 13 Iro mwonen lang para hihingong, yowuya ngawan pohomara karam para kol ara, pe yowuya pase ndran hakah aro. Para yowu katotohun. Pwen yowumpwan ara pe yowuro pohowe nongna Ngindrai, iya kili hu pihin hayah nepo hurawure hu nepo huro ara.
\v 14 Mwalinga hu pihin ara pihin hamou iro halong nongan ara ngalan Litiya. Yiy ara pihin hamou ngara kisousou kiyatahu koyau pepol ngara kiro nondriya kol Talipiya. Pe yiy ara ngara kitotohun kiya Ngindrai iyki nongan nepo Pol iro pohowe, ara iyau ndriyan imwenen.
\v 15 Pwen yiy iyasura hu ndramat para wum atan ara hunu iya ndran. Pe ipa hiyan para yowu kayakorosura yiy. Pwen pe ipa, Kapa wawupa yo kunuiki ndriyo kinna kili Yapan. Pwen kiya akasa seu kili yo pe korosura yo.>>
\p
\v 16 Lang sih aro, yowu pakaya ndrohonoku totohun pwi; yowu puhunani noru-pihin hamou ara mwoiwa sinai ara iro ndritan. Pe ngara kiwaingani lolohongai para kamulan. Ndramat hamou ngara kiro mu kiyatan. Pe ngara kipo singayaiy kiyau kili yiy. Paratesah ngara kipohowe lolohongai kokohe.
\v 17 Nou-pihin ara iro ndruwa Pol pe yowu pe iro wateh namandran iya ipa, <<Yihu ndramat aripo ara hu yau ata Ngindrai iyera paingan. Pe hutopo pwai isatawawu tehe andre Ngindrai kisopwat wawu.>>
\v 18 Yiy ngara kiro mbusi kultuw tehen tora ara ndrangan niwen iya. Ipo Pol ara ihingoruwei mwomwan, pe ipwai iyata mwoiwa sinai ara ipa, Iya ngala Yesus Kristus asa ngawan!>> Tandrohongan ara mwoiwa sinai ara itali yiy.
\p
\v 19 Pwen ndramat nepo iyamu iyata noru-pihin para mbuliyan ara, inimei tehe sayan para poya singayaiy ara kinihipwen. Pwen humbultuwe Pol pe sales, pe huluwi hilu iya kol para mbultere nepo hu ndramat namandran huro aliy.
\v 20 Yihu yaiki hu iya kili hu ndramat para tawaniye pe hupa, <<Yihu ndramat aro ara yihu para Yuwis pe yihu topo mbusi mwowan isa kolo rou.
\v 21 Yihu tora nohonou worou iya kowas nepo worou tukonoho mbusi pwi.
\p
\v 22 Pwen hu ndramat masih hurawule hu pe hirayi Pol pe Sailes. Pwen hu ndramat para tamwaniye ara hule ndrihiyape hilu pe humwiri hilu iya kei.
\v 23 Hurayi hilu iya mwomwan masih ihipwen, pe hu ndramat para tawaniye huiki hilu iya kou. Pe hu wong nongan pwokeyan iya, iya kili ndramat ngara kiro nimnim kiyata hilu para maran ara kiro nimnim kirota hilu hiyan iya.
\v 24 Ndramat ara ihilingi nongna ndramat para tamwaniye ara pe iyki hilu ara iya kou nepo ita nondriyan masih. Pe irahatuwe ngondroka hilu ara iya parakei.
\p
\v 25 Iro ndrokolo ping masih Pol pe Sailes ara hiluro totohun pe hiluropa waliy iya kili Ngindrai. Pe hu ndramat hayah nepo huro kou sura hilu ara hu hilingi hilu.
\v 26 Pwen o mwoiwa hu ara ihin pe nunuw namadran ara isa ko, ilohoyani kou iysura hu masih mepo huro aliy. Pe papai masih huro kou ara ite topwei. Pe hu ndramat masih huro kou ara, ara malikei iro nima hu itan topwei.
\v 27 Makundrayen mepo maran ngara kiro kou ara isa tine pe inime papai para kou ara ite topwei. Pe itine ko iwiri semelan pe pakitingundrun kiyaliy. Paratesah ipa ndre hu ndramat masih ara hu kaniwop topwei.
\v 28 Hapeko Pol iwayeh namandran iya ipa, Mbuna tingundrum yowu masih ara, yowu topo!>>
\p
\v 29 Pwen makundrayen ara iyoh para hu kawiri mwan kiys kili yiy. Pe ihimbuh isa ko iyos iro mbulu mara Pol pe Sailes pa sangin ara iro noh.
\v 30 Yiy iwiri hu iya ngawan pe ipwai iyatahu ipa, Namandran ato, andre kumbusi tehen tapeh pe Ngindrai andre kisopwat yo?>>
\p
\v 31 Pe pe Sailes hilupa, <<Aiki ndriyam kiya kili Yesus yiy hamou opu namandran. Pwen pe andre Ngindrai kisopwat wou kiyasura hu para wum tam mwaniye.>>
\v 32 Pwen hu pohowe nongna Yapan iya kili yiy iyapol hu masih mepo huro wum kili yiy.
\v 33 Ping ara ko makundrayen ara iwiri hilu pe isungani neken ata hilu. Pwen yiy hu para seu atan mwaniye ara hunu topwei.
\v 34 Pwen makundrayen iya mu iya kou ara iwiri hilu iya suwen pe ihang hilu namnam. Pe hu para seu atan mwaniye ara hupwes namandran iya.
\p
\v 35 Pwen lang ara ileu pe ndramat para tamwaniye ara ipwandrisa hu makundrayen, huya kili ndramat iyamu iya kou. Iyapolo nongan pwokeyan para hu kawiri Pol pe Sailes kasa mawen kou.
\v 36 Pe makundrayen iya mu iya kou ara kinpwai pwen kinata Pol ipa, Ndramat para tamwaniye ara iyki nongan pwokeyan tehe walu ara andre kasa ngawan. Nahapo andre walu kayau kiyapolo ndriya wayis.
\p
\v 37 Hapeko Pol ipwai iya kili hu makundrayen ipa, <<Yihu rayi yolu iro ra ngwawn. Yolu ara kanmbusi handra melit mwomwan pwi yoh. Yolu ara para Rom hapeko yoluya kou. Pe nahapo yihu paka wiri yowu kasa mawen lahalah? Pwi yoh! Akapwai kiyatahu mbukenan pa yihu kasa wiri yolu kasa ngawan.>>
\p
\v 38 Pe makundrayen ara iwiri nongan ara iya kili ndramat para tawaniye. Pe huya hilingi tehe Pol pe Sailes ara hilu ndramira Rom, ara hutine mwomwan.
\v 39 Pwen huya pe huya pwai koisirai iyata hilu. Pe huluwani hilu isa mawen kou, pe hupwai iyata hilu para katali kol namandran ara.
\v 40 Pol pe Sailes ara hilusa mawen kou opu hiluya seu ata Litiya. Hilu nime hu yau ta Yapan hayah huro aliy, pwen pe hiluiki nongan hayah para pwahanou iya kili hu, ihipwen hilu yau opu.
\c 17
\p
\v 1 Pol pe Sailes ara hilu rikai hiluyayau te Ampilis pe Apoloniya, pe hiluya Teselonaika. Pe hiluya seu hawum para totohun iro aliy.
\v 2 Pwen Pol iya suwe totohun tehe lang masih ngara kimbusi. Lang maroyoh para hihingong iro ara pe iro pohowe nongna Yapan.
\v 3 Pe iro nohonou hu tehe Yesus ara mat pe kintine paiwe. Pwen Pol ipa, <<Yesus mepo uropo pohowe yiy isa kili wawu ara yiy ndramat para kisopwat hu ndramat.>>
\v 4 Pwen hayah atahu ara huiki ndriya hu iya kili Yapan pe huro ndruwa Pol pe Sailes. Hu pihin huro kili hilu ara yihu para Krik pe hu totohun iya kili Ngindrai.
\p
\v 5 Hapeko yihu Yuwis ara hu lolohonge mwomwan iyatahu. Pe hu mbultani hu ndramat masih para ndrina lokuh, pe husa nondriya kol. Pwen hu mbultani hu ndramat masih para kol ara, pe hu mbusi ndrina hu ilokuh pe hungas seu ata Yason. Para hu kambusi mwomwan kiya kili Pol pe Sailes, para hu kawiri hilu kiya ngawan kili hu ndramat.
\v 6 Hapeko yihuya pe hu kah pe yihu kankahi hilu ara pwi. Pwen o hu luwi tarahani Yasonn iyapol hu hayah mepo huiki hu iya kili Yapan, ara huluwi hu iya kili hu namandran para kol ara iyapol waihe hu. Pe hupwai hupa, <<Hu ndramat aripo ara hu takultuw iro kol masih pe mahapo ara hutopo kili tou ara.
\v 7 Pwen Yason iwiri hu masih pe huya seu atan. Yihu masih ara hu rapaiwani nongna Sisa, pe hupa king hamou ara ngalan Yesus.>>
\v 8 Nongan aro ara imbusi hu ndramat masih iyapolo hu ndramat namandran masih hu wayeh iyatahu.
\v 9 Pwen hu ndramat masih hupwai iyata Yason pe hu yau atan para hu kasowani hu mbukenan pwen pe andre katali hu kayau opu.
\p
\v 10 Pwen kol iping hu ndramat huiki ndriya hu iya kili Yapan, ara hu leheleh o hu pwandrisa Pol pe Sailes hilya Periya. Hilyarayah iya Periya pe hilya mwonen hilya nondriya suwe totohun.
\v 11 Hu ndramat para Periya ara lolohonga hu ara ileu iya, iya kili hu ndramat para kol Teselonaika. Yihu hilingi nongna Yapan pe yihu namili iya. Pe huro nimnim iya nongna Yapan pakeh-pakeh, para hu kanimei tehe nongan nepo Pol pe Sailes hilu rowong iyaliy ara ndrokonan ndre pwi.
\v 12 Yihu kamai pe pihin hitun para Krik ara yihuiki ndriya hu iya kili Yapan. Pe iyapolo hu kamai pe pihin namandran ara tehen aliy.
\p
\v 13 Hapeko hu Yuwis para Teselonaika ara hu hilingi tehe Pol ara iro pohowe nongna Ngindrai ara iro Periya yi. Pwen yihusa pe humbusi lohonga hu mwakaikai pe hutine mwomwan.
\v 14 Pwen hu yau ata Yapan ara hu pwandrisa Pol iya mbuson, hapeko Sailes pe Timoti ara hilu rondron Periya.
\v 15 Pwen hu ndramat mepo huwiri Pol iya mane kol Atens, ara huwiri nongna Pol imui iya Periya tehe Sailes pe Timoti ara kaleheleh pe kayapolo yiy.
\p
\v 16 Pol ara iya iro Atens pe iro longe Timoti pe Sailes, pe inimei tehe kol ara, ara ngindrai pwasoyou itali pe imbusi yiy pe ilolohonge soyon.
\v 17 Pwen imbultani hu Yuwis pe Yentails nepo hu kara katotohun kiya kili Ngindrai. Pe hu tamwaniyane iro suwe totohun. Pe iro tine kol ngawan i lang masih, pe irowong iya kili hu ndramat nepo ngara hu kaya kasa.
\v 18 Pwen hu ndramat hayah lohonga hu namandran para Epikuriyam pe Sotoyik ara hu rapaiwe nongan iyapolo yiy i. Pe hu hayah tahu ara husok yiy hupa, <<Ndramat para pwasoyou ara nakipa sehe lohongai ara.>> Pwen yihu hayah ara hupa, <<Yiy ara ita wong iya kili ngindrai atahu para kol hakol. <<Hupa tehen tora, paratesah Pol ara iro pohowe ngala Yesus pe titine atan.
\v 19 Pwen huwiri Pol iya pe huyaiki yiy iya mbulmara hu para hu ndramat huya mu iya pohon para kol. Yihu ngara hu pahayi para Ariyopakus pe hupa, <<Yowu ara nakapahasani sehe hinonou ndrokonan ata wong iyaliy ara.
\v 20M elit hayah mepo yowu hilingi wou apwai ara isa howen isa kili yowu. Pe yowu nakapahasani ndroiyin tapeh ndrokonan.>>
\v 21 Pe yihu ndramira kol Aten pe hu ndramira kol mawen mepo husa pe hutora kol Aten, ara hu namili para hu koro hilingi melit howen isarayah ara.
\p
\v 22 Pwen Pol iro tine mbulumara hu ndramat mepo huya mu iya pohon para kol pe ipa, <<Yo unime tehe wawu para kol Aten ara pakut tawawu para totohun ara soyon iya.>>
\v 23 Yo ara urikai nondriya kol kili wawu pe unime ndrohonoku wawu para totohun. Pe unime nongan sahin wawu ratuluwiy ita ndrita keyeu ta wawu ara ipa, <Iya kili Ngindrai mepo yowu kanpahasani yiy pwi> wawu tora totohun iya kili yiy hapeko wawu kanpahasani yiy pwi. Yiy ara nahapo nepo urupo pohowei isa kili wawu.
\p
\v 24 Ngindrai mepo imbusi kol pwan pe melit masih iripo aliy, ara yiy Yapane kol pwan pe yang. Pe yiy ara kinohoye nondriya seu mepo hu ndramat ngara kambusi kiya nima hu ara pwi yoh.
\v 25 Yiy ara kinlahi para tukambusi sih melit kiya nima rou para tukasopwat yiy kiyaliy pwi yoh. Yiy o ara iyki kunuwen isa kili rou iyapolo melit masih.
\v 26 Yihu ndramat masih huropo kol pwan ara hurayah iro kili ndramat hamou opu. Pe imbusi hu pe huya pe hurompwan kol pwan masih. Yapan opu ara kini mwaniyani pwen sehe ndrokomatine lang para hu kamat. Pe iyki ndrokomatine kolo hu i.
\v 27 Yapan imbusi melit tora ara para hu ndramat kakahi yiy. Pe andre hu kanime yiy kapa hu kanamili yiy. Hapeko Ngindrai ara kinto mawen kili hamou torou pwi.
\v 28 Tehe hu hayah ngara hu kapwai kapa, <Worou ngara kawiri kunuwe rou ara kiyau kili yiy opu.> Pe ngara kiyki pwoke para tokuyai lang masih. Pe hu ndramat hayan namandran tawawu ara hupa, <Worou ara norun i.>
\p
\v 29 Pwen tehen torako pe tupohowe rou ara norun, pe kultuw ata Ngindrai ara tehe kolt, silwa pe pat ara pwi yoh. Nepo hu ndramar hu mangsani iya nima hu.
\v 30 Ngindrai ara kinimnim kiya kili hu ndramat mepo ngara hu kanpahasani yiy pwi. Pe yiy iyki nongan pwokeyan tehe hu ndramat masih para hu karapaiwani ndriya hu pe kasa mawen kultuw ta sinai.
\v 31 Pe yiy ara kiniki ndrokomatine lang apra tamwaniye para kol pwan masih, kiyapolo hu ndramat nepo kini wiri hu atan pwen. Yiy imbusi kultuw tan ara ihingini ndramat iro kimat pe itine.
\p
\v 32 Yihu hilingi Pol iwong iya ndramat itine iro kimat, pwen yihu hayah ara huhaisani yiy pe hupa, <<Yowu namili para awong kiya lohongai ara paiwe.>>
\v 33 Pwen Pol itali hu.
\v 34 Pe hu ndramat hayah ara huiki ndriya hu iya kili Yapan pe huyasura yiy. Namandran hamou para pohon para kol ngalan ara Tiyanisiyus pe pihin hamou ngalan Tamaris pe hu ndramat hayah ara huya pairi hu i.
\c 18
\p
\v 1 Iyamulan para Pol imbusi melit masih ara ihipwen, yiy itali kol Aten pe yiy iya kol Korin.
\v 2 Pe ikahi ndramat hamou apara Yuwis ngalan ara Akiyula, pe iya kili hu. Yiy ara itali kol Iteli pe yiy ara isa iyapolo nambuyun Pirisila. Paratesah Kalatiyus ara iyki nongan pwokeyan iya, iya kili hu Yuwis para hu katali kol Rom.
\v 3 Pwen Pol ara iro kili hilu paratesah mbuliya hilu Akiyula kene ara iya wule kol. Mbuliya hilu ara para kambusi koyau para kamai.
\v 4 Pol ara ngara kiro titiye kiro seu para totohun lang para hihingong, ara lang masih para kimbusi lohonga hu Yuwis pe Krik
\p
\v 5 Imwenen para Pol, Sailes pe Timoti hilu tali kol Mesetoniya pe hilusa. Pol ara iyki lengen masih ara iro pohowe Yesus iya kili hu Yuwis ara tehe Yesus ara Kristus.
\v 6 Pwen hu ndramat ara humwisnani Pol pe huwong nonoyou anan. Pe iwiri koyau atan ilohoyani pe ipa, Mwomwan ata wawu ara itandron kili wawu, yo ara hiyan. Kiro lang mepo pe kiya, yo andre kuya kili hu para Yentayels.
\p
\v 7 Pwen itali kol ara pe iyau iya kili ndramat hamou ngalan ara Yustus. Yiy ara ngara kitotohun kiya kili Ngindrai pe suwen ara ita pakeh suwe totohun.
\v 8 Pe Krispus ara ndramat hamou iya mu iya suwe totohun. Yiy iyapolo norun hu masih ara huiki ndriya hu masih iya kili Yapan. Pwen pe hu para Korin hu hilingiy pe huiki ndriya hu iya kili Yapan i, pe hunu uya ndran.
\p
\v 9 Pwen Pol iye matin ping pe Yapan iwong iya kili iho nondriya nihinih ipa, <<Pohom mbuna kimayum, awong pe wou ara mbuna noh.
\v 10 Yo utasura wou pe hamou ndramat ara kinlahiy para kipokasiyani wou ara pwi yoh. Paratesah yau to ara hu soyon iya hutopo nondriya kol namandran iye.>>
\v 11 Pwen Pol iro ara, ara hayou sih pe walah mandrosih, iro nhonou hu iya nongna Ngindrai.
\p
\v 12 Pe Kayilo ara irayah namandran para Rom iro kol Akaya. Pe hu Yuwis masih ara huyawule pe huwiri Pol pe huiki yiy iya nongan.
\v 13 Pwen hupa, <<Ndramat iye ara ititiye iya kili hu ndramat para yihu katotohun kiyata Ngindrai iya pahandra nongan pwokeyan.
\p
\v 14 Pwen ara pakiwong imwenen, pe Kaliyo iwong iya kili hu Yuwis ipa, <<Kapa Pol kimbusi melit handra mwomwan masih pwen andre kusa polo wawu Yuwis kiya lohongai ara.
\v 15 Hapeko wawu tapaiwe iya nongan pe ngala ndramat iyapolo nongan pwokeyan, pwen wawu mbukena wawu kanimei kiya hiyan na. Kinlahiy para kuiki kultuw tehen tora kiya nongan pwi yoh.>>
\v 16 Pwen isani hu masih huya mawen seu nongan.
\v 17 Pwen yihu para Krik huwiri Sostenes ndramat iyamu iya suwe totohun ara isa pe hurayiy iro pohomara seu para nongan.
\p
\v 18 Pe Pol ara iro hiyan o, pe ihis iya ndroi pe iyapolo nalin hu hayah pe hupit huya Siriya, iyapolo Akuyila pe nambuyun Pirisila. Pe Pol isani kompayan iyau ara irapaniu.
\v 19 Pol isa Epesus pe itali hu iro aliy, hapeko yiy mbukanan iya nondriya suwe totohun pe iwong iyapolo hu para Yuwis.
\v 20 Pwen hu sok yiy para kuro hape na, hapeko lohongan ara kiniti hu sisingiy pwi yoh.
\v 21 Hapeko ipwai iyatahu ipa, <<Kapa Ngindrai kipa hiyan andre kumwi kusa kili yiy.>> Pwen itali kol Epesus pe ihis ndroi pe ipit iya kol Kayesariya.
\v 22 Pwen iyarayah iya kol Kayesariya pe ipwesani hu pe itali hu yi, pe iya mwonen iya Entiyok.
\p
\v 23 Irosura hu lang hayah hape, pwen itali hu pe iyau iya kol Kalatiya pe Pirikiya. Para kipwokeyani u yau ata Yesus masih.
\p
\v 24 Pwen ndramat hamou para Yuwis ngalan Apolos tinan imwalahiy iyatan iro Alesendriya. Yiy ara nongan pwokeyan iya pe yiy ndramat pwokeyan iya nongna Ngindrai. Yiy ara isa Epesus.
\v 25 Apolos ara yiy ndramat ngara kiro ndruwa nongan ata Yapan, pe pakut tan ara hiyan iya. Yiy ara iwong pe ihinonou nongna Yapan ara hiyan iya. Hapeko yiy ara ipahasani nunu iya ndran o tehe Yohanis inohonou yiy.
\v 26 Pe yiy ara iwong iyasura pwoke ta Ngindrai iro nondriya suwe totohun. Pwen Akuyila pe Pirisila ara hilu hilingi yiy pe hiluya kili yiy. Pwen hilu wiri yiy iya pwakin pe hilu pwahanou yiy iya pakut ta Ngindrai.
\p
\v 27 Pwen Apolos ilolohonge para kiya Ekaya, pe nalin mepo hurosura yiy ara huratuluwi nongan sahin. Ara iya kili hu yau ta Yesus iro ara para hu kapwe sani yiy para kiya. Iyarayah iya ara pe isopwat hu huye mepo Ngindrai koyun isikirani hu pr huiki ndriya hu iyatan.
\v 28 Pwen yiy ipwoke iya nongan pe irapiyani nongna hu Yuwis iro mara hu ndramat. Yiy itine pe iwong pwokeyan iya nongna Yesus tehe yiy ara ndramat para sopwat hu ndramat.
\c 19
\p
\v 1 Pwen Apolos ara irondron Korin pe Pol ara iraimwaitini yiy pe iyau te kol hayah hira paingan pe iya Epesus. Pe iya kahi hu yau ata Yesus hayah.
\v 2 Pe ipwai iyatahu ipa, <<Imwenen para wawuiki ndriya wawu iya kili Yapan, Mwoiwan Haiyan ta Ngindrai wawu wiriy ndre pwi?>>
\p Pe hupwai iyatan hupa, <<Yowu kanpahasani handra melit tehe Mwoiwan Haiyan ara pwi yoh.>>
\p
\v 3 Pwen ipwai iyatahu ipa, Kiya, sehe nunu ndrokonan wawu wiriy yeh.>>
\p Pe hupwai iyatan hupa, <<Yowu nu ara iya nunu ata Yohanis.>>
\p
\v 4 Pol ipwai iyatahu ipa, <<Yohanis inihi wawu iya ndran, ara sai para wawu rapaiwani ndriya wawu ko.>> Pe Pol ipa, <<Wawu ara mbuna kaiki ndriya wawu kiyata Yohanis, hapeko wawu kaiki ndriya wawu kiya kili Yesus Kristus.>>
\v 5 Yihu hilingi nongan ara ihipwen o, hu masih ara hunu iya ngala Yesus Kritus.
\v 6 Pwen Pol iyki niman iya ndrita hu pe hu masih ara huwiri Mwoiwan Haiyan. Pe huwong iya nongna kol hakol pe huwong i iya melit kamulan andre kirayah.
\v 7 Pe hu ndramat ara songui pe hamou opu.
\p
\v 8 Pwen nondriya walah maroyoh iwong sisikiy iro nondriya suwe totohun. Para kiwiri lohongai tahu pe kimbusi hu kalohonge ko kiya menmena Ngindrai.
\v 9 Hapeko yihu hayah ara kaniki ndriya hu pwi yoh, ndriya hu ara pwokeyan iya. Pe huwong mwomwan iya pakut ata Pol iro mbulumara hu yau masih. Pwen Pol itali hu pe ihinonou hu yau ta Yesus iro seu para hinonou ita Tiyaranus.
\v 10 Yiy iro ara, ara hayou maluwoh imwenen. Pwen hu Yuwis pe hu Krik huro Esiya ara hu hilingi nongna Yesus.
\p
\v 11 Pwen Ngindrai ara ipwokeyani Pol, pe imbusi melit namandran iya kinlahi lohonga ndramat kini leu kinnaliy pwi.
\v 12 Pe Pol iwiri koyau hamou iyapolo koyau ngara kiro ndrungak maran pe kikulani yiy, ara iwiriy pe itohun iyatahu iyaliy. Itohun iyatahu iya mwamwa pe konkon mwomwan ara iyau pe sinai ara isa mawen kili hu yi.
\p
\v 13 Pwen o hu Yuwis hayah mepo ngara hu koho rikaiy pe ngara hu karapiyani sinai kiyau ara, hupwai iyata sinai hupa, <<Yowuiki nongan pwokeyan iya ngala Yesus mepo Pol ita pohowei ara aya mawen!>>
\v 14 Yihu masih kene ara, ara noru namandran hamou ata yihu Yuwis.
\v 15 Pwen sinai itine pe iwong imui iya kili hu ipa, <<Wawu tesa wawu ye? Yo ara upahasani Yesus pe Pol o.>>
\v 16 Pwen o ndramat mepo sinai iro ndritan ara itine ko pe ipopahun iyapolo hu pe poke tan ara iraimwaitini tahi. Pe huwop husa ngawan seu ariya iyapolo neken pe mwaye yihu ara pwi.
\p
\v 17 Pwen ititiye aro ara iya namandran iya ndrainga hu Yuwis, pe yihu para Krki masih kene mepo hutora Epesus. Pe nohowai namandran ara iwiri hu pe ngala Yesus ara yihu hariy iya paingan iya.
\v 18 Pe hu soyon iya huiki ndriya hu iya kili Yesus, pe hu pohowei pe hu tiyani kultuw tahu.
\v 19 Pe hu hayah mepo hurosap keye hu ara huiki puk tahu iya mara hu masih pe hu timwiy topwei. Pe hu ndromwa nopwaran para singayai silwa ara yimingat pe yipou. (50, 000)
\v 20 Pwen pe nongna Yapan ara imandra iya namandran iya pe pwokeyan iya.
\p
\v 21 Melit masih ara irayah ihipwen pe Pol lohongan irayah para kitali Epesus pe kiya Mesotoniya, Akaya pe kiya Yerusalem. Pe ipa, <<Kuro ara kihipwen, pwen kulolohonge para kuya nime hu para Rom.>>
\v 22 Pe ipwandrisa Timoti pe Erastus ara para hilu kaya Mesotoniya, pe yiy ara iro Esiya ndrangan niwen hape na.
\p
\v 23 Iro lang ara iya hu para Epesus ara huro wiri ngandran namandran iya, iya kultuw hiyan ta Yapan.
\v 24 Ndramat hamou iro king ara ngalan Temetriyus. Yiy ara ndamat hamou para mbusiya silwa kirayah sumwoiwa pwasoyou ngindrai ngalan ara Atemis pe ngara kaikiy, kiro nondriya suwe totohun tahu. Mbuluyan ara irayah namandran iya, iya kili hu ndramat para mbuliyan.
\v 25 Pwen iyoh hu ndramat para mbuliyan mepo mbuliya hu iya harong ara husa harong pe ipwai iyatahu ipa, <<Wawu ndramira worou ara mbuliya tou ara iripo rayah hiyan iya, iya sousou.
\v 26 Pe wawu hilingiy pe wawu nimei kinto Epesus o pwi, hapeko pakeh kiwiri Esiya masih. Pol ipa ngindrai masih kene ara pwasoyou, paratesah tumbusi hu iya nima rou opu.
\v 27 Lohongai mwomwan sih ara mbulen torou iye ara ngalan andre kiya mwomwan. Ariya ko pwi hapeko seu para totohun para ngindrai Artemis pe ngalan namandran ara andre kihipwen pe kiya mwaiheio. Kultuw para totohun iripo Esiya pe kol pwan masih.>>
\p
\v 28 Pwen yihu ara hu hilingi pe ndriya hu ara ilokuh pe huwayeh namandran iya hupa, <<Taina para Epesus ara yiy namandran iya!>>
\v 29 Pwen kol namandran masih ara lohongai tahu ara kinto mwonen pwi, pe hupa nondriya seu para nimiya nonoyou ara iya wule ko pe humbultuwe Kayus pe Aristakus. Hilu ara para Mesoteniya pe hilu ara para pairi Paul.
\v 30 Pwen Pol isa pe pakisong kiya mwalinga hu ndramat ara, hapeko hu yau ta Yesus ara hupa, pwi iyatan.
\v 31 Pe yihu ndramat namandran hayah para kol Esiya ara hu nali Pol. Pe huwong iyatan hupa mbuna kiya nondriya seu para nimiya nonoyou.
\p
\v 32 Yihu ndramat hayah ara hu wayeh iya nongan sahin pe yihu hayah ara hu wayeh iya sahin. Pe lohonga hu ara kinto mwonen pwi yoh. Pe yihu masih ara kanpahasani sehe melit ndrokonan imbusiy pr husa harong.
\v 33 Pwen hupiyani Alexsentiya isa ngawan mwelenga hu ndramat. Pe hu Yuwis ara huiki yiy isa mu. Pe Alexsentiya iyki niman iya paingan pe iwong iyatahu ndramat para hu kamun o.
\v 34 Hapeko iyamulan hu nimwaniyani yiy tehe yiy ara hamou Yuwis. Pwen yihu masih ara yihu wayeh ipo paramwandrai iya maluwoh hupa, <<Taina ara yiy namandran, namandran iya iripo Epesus!>>
\p
\v 35 Pe ndramat ngara kiro ratuluwi nongan para kol namandran ara imbusi hu masih humun topwei pwen ipa, <<Ndramat masih ara hupahasani tehe kol Epesus ara ngara kapwokarani seu para ngindrai Artemis. Pe pat mepo iyos yang isapwan.
\v 36 Melit masih mepo upwai andre hamou kina pwi kinnaliy ara pwi yoh, tehe toroka wawu masih ara wawu kamayum pe mbuna kambusi melit o mwaihei.
\v 37 Paratesah wawu wiri hu ndramat husa hutopo ara hu ndramat para pahana iya nondriya seu para totohun ara pwi. Pe yihu ara konoho wong mwomwan kinata ngindrai ta wawu ara pwi.
\v 38 Kapa Temetiriyus pe hu ndramat para mbuliya hu lohonga hu hamou kimwa tahamou tawawu. Pwen hu ndramat para tamwaniye hutopo andre hu karamwaniyani wawu.
\v 39 Hapeko kapa hayah melit kiro mepo anamiliy, ara andre karamwaniyani kiya killi hu hiyeh hutopo mu iya kol aripo.
\v 40 Yowu ara topo nondriya mwomwan nepo irayah lang mepo. Kanlahiy para tukaikiy handra longai hiyan kiya tauwure torou mepo kinmwenen pwi iye.>>
\v 41 Pwen iwong iya melit masih ihipwen, ipwai iyatahu masih para hu kayau.
\c 20
\p
\v 1 Pwen hu ndramat masih mepo huro wayeh ara ihipwen, pwen Pol iyoh hu yau ta Yesus iya kili yiy pe ipwes hu pe iyau iya kol Mesetoniya.
\v 2 Pe iya kol soyon iya pe ipwahanou hu iya nongan soyon. Pwen iya kol Kris.
\v 3 Iya iro ara walah maroyoh pa hu Yuwis hu hingas iyatan ara imwenen para nakipit kiya Siriya. Yiy ara ilolohonge para kimui kiyayau te Mesetoniya.
\v 4 Iyayau ara pe ndramat hamou ngalan Sopata ara iyapolo yiy iya kol Esiya. Ndramat ara, ara para kol Periya. Pe Aristaskus pe Sekundus para kol Teseloniya pe Kayus para kol Terpe pe Timoti iyapolo Tikikus pe Tropimus para kol Esiya.
\v 5 Ara hu masih huro mu huya pe huro longe Pol pe Sopata iro kol Trohas.
\v 6 Hapeko huhis ndroi pe hupit huya Pilipai. Iyamulan lang para ndrina nohun mepo hu kaniki yis kanaliy pwi ara ihipwen, pwen lang mayimah isayau pe hiluya pairi hu masahayeh ara iro kol Trohas. Pe yowuro kol ara lang manandrtoyoh.
\v 7 Imwenen para lang imu iya sandre sih, hu yau ata Yesus ara husa wule pe hu tumbuwe ndrina nohun. Paratesah Pol ara nakiyau moh pe irowong iya kili hu ipo ndrokolo ping.
\v 8 Pe husa harong pr hurawure hu iro seu paingan, pe nganan ara soyon iya.
\v 9 Ping ara wihou hamou ngalan Eyutikus iye matin turut marasip. Yiy ara imatin turut masih pe Pol ara iro wong manau, pe wihou ara iyos iro seu maroyoh pe isapwan o, pe imat.
\v 10 Pwen Pol iro paingan seu ara isa pwan pe ipokorani yiy iya wiyineren pe ipa, <<Wawu mbuan kalolohonge, ngohan ara iripo ndron kili yiy.>>
\v 11 Pwen isa paingan pe hu tumbuwe ndrina nohun pe huyan ihipwen, iwong iyatahu ipo lang ileu pwen itali hu pe iyau.
\v 12 Pe wihou mepo iyos ara mwalen pe huwiri yiy isa nondriyan, Pe ndriya hu masih ara iwayis.
\p
\v 13 Pwen yowu masih yowuya pe yowu pit ndroi iya Asos, para kaya wiri Pol kisa ndroi. Paratesah yiy ipwai isata yowu para kimbusiy tehe ipwai. Paratesah yiy pakiya ara kiya pwan.
\p
\v 14 Pol isa pe isa puhunani yowu ara yowuro Asos pe ihis ndroi pe yowuya kol Mitilane.
\v 15 Pwen lang sih ihiowen yowu tali kol ara pe yowu yau te ngilse kol Kiyos. Lang masahayeh ara isa yau ihipwen yowu yarayah iya kol Samos, pe yowuya yowuro kol sih mendreheh ngalan Torokiliyum. Iya lang sih i yowusa rayah isa kol Miletus.
\v 16 Pol ara lohongan ipa nakiyau te kol Epesus, paratesah mbuwalin para kiro kol Esiya ko mwaihei. Paratesah yiy ara irohombuh ara para kiya Yerusalem leheleh paratesah lang para pentekos ara pakeh.
\p
\v 17 Iya iro kol Miletus pe ipwanos nongan iya kili hu ndramat huya mu iya mbuliya Yapan iro Epesus.
\v 18 Pe husa kili yiy pe ipwai iyatahu ipa, <<Wawu pahasani pakut to imwenen para usa uro kol Esiya.
\v 19 Yo ara uiki yo iya pwan masih pe urayah pwandrendres ta Yapan opu. Yo uya nondriya mwomwan hitun pe urang paratesah hu Yuwis hu mbusi mwomwan isa kili yo.
\v 20 Yo ara kunu kulani handra melit kili wawu pwi yoh. Yo upohowe nongna Yapan pe unohonou wawu iro nondriya seu ta wawu, pe mbulmara hu ndramat soyon iya i.
\v 21 Upohowei iya kili hu para Yuwis pe Krik kene iya lohongai para karapaiwani ndriya hu kili Ngindrai pe Yesus Kristus.
\p
\v 22 Nahapo andre kuhilingi Mwoiwan Haiyan pe andre kuya Yerusalem hape kunpahasani sehe malit andre kirayah kisato pwi yoh.
\v 23 Mwoiwan Haiyan ara ngara kiwai kisato tehe kou pe mwomwan ara ita sohe yo.
\v 24 Hapeko andre handra melit aro kirapiyani yo kuya mawen ara pwi yoh. Paratesah mwoiwo ara ata Yapan. Pe mbuliyo ara andre kihopwen kiyasura pwesai. Mbulen mepo uwiriy iro kili Yesus Kritus ara para kupohowe nongan para koisirai ata Ngindrai.
\p
\v 25 Mahapo wawu hiyeh mepo yo upohowe nongna Ngindrai isa kili wawu, ara andre wawu kanime yo pwi masih.
\v 26 Tehen torako yo upohowei isa kili wawu, mepo tehe yo ara andre mwomwan tawawu kinto kili yo pwi yoh.
\v 27 Yo aara kunumbultuwe nongna Ngindrai ara kinto kili yo pwi yoh. Yo kunpohowei masih kinsa kili wawu topwei.
\v 28 Mahapo wawu ara wawu rayah tehe ndramat para kapwokarani hu yau ata Yapan masih, mepo ndreye Yesus isungani hu topo iye. Mepo Mwoiwan Haiyan iykiy isa kili wawu para kanimnim kiyatahu.
\v 29 Paratesah matisain kuyau pe sinai kisa mwalinga wawu pe kirasumbuwani hu yau ata Yesus.
\v 30 Kiro mwalinga wawu hu ndramat hayah andre hu kasa pe hu kapwasike hu yau ata Yesus koro ndruwa hu.
\v 31 Mara wawu ara kiro, paratesah hayou maroyoh ara yo urosura wawu, pe ngara kuro pwahanou wawu ping pe lang masih kiyasura koisirai.
\p
\v 32 Mahapo wawu nali mwalinga hu yau masih uiki wawu iya kili Ngindrai iyasura koisirai tan. Pe andre kimbusi wawu pe wawu kamandra kiya hiyan atan.
\v 33 Pe yo ara kunamili siliwa ndre kolt ndre koyau tawawu ara pwi yoh.
\v 34 Wawu mbukenan wawu ara pahasani tehe yo upo mbulen iya nimo imwenen para hiyan to pe hu yau ato.
\v 35 Yo ara upwaingani melit masih sai aro ko, andre tukapo mbulen para kaspwat hu mepo pwoke tahu pwi. Wawu kalohongani tehe Yesus ipa nongan sahin ipa, <Pwesai ndrokonan ara ita yukyuk, popo ara pwi yoh.>
\p
\v 36 Pol ipa melit masih ihipwen pe iyki ngundrun iya pwan pe itohun iyatahu masih.
\v 37 Pwen hu masih ara hurangsi yiy pe huyos iya ndritan pe hu hunghung iyatan.
\v 38 Pe koyu hu ara isikirani Pol iya nongan masih mepo ipwai. Paratesah yihu ara andre kanime yiy paiwe ara pwi yoh. Pwen hu masih ara hu rikai iyapolo yiy pe huyaiki yiy iya ndroi.
\c 21
\p
\v 1 Pwen yowu tali hu pe yowu pit iya mwonen iya kos, yowuro ara pe lang hayah isayau pe yowu yarayah iya kol Rotes. Pe yowuro Rotes ihipwen yowuya Patara.
\v 2 Yowu yarayah ara imwenen ndroi hakou ara nakipit nakiya kol Poyenisiya ko, yowu his aliy pe yowu pit pe yowu yau.
\v 3 Yowuro pit yowuya yowu nime kol Kaiprus pe yowu raimwaitiniy iro sese yowu kamou, pe yowu pit iya yau te Siriya pe yowuya mwonen iya kol Taya. Pwen yowuro ara pe hu lokihi topwe melit iro ndroi ara isa pwan.
\v 4 Pe yowu nime hu tisaipol huro ara, ara lang manandrtoyoh. Pe Mwoiwan Haiyan iwong iyatahu tehe Pol ara mbuna kiya Yerusalem.
\v 5 Imwonen lang manandrtoyoh ara irohopwen yowu yau pe hu tisapol ara hurosura yowu, iyasura nambuyu hu pe noru hu ipo yowuya mwonen iya kol namandran ara. Pwen yowuiki ngundru yowu iya pwan kalayeng pe yowu tohun.
\v 6 Pwen yowu hung-hung iya kili hamou-hamou, ihipwen yowu pwes yowu pwen yowu his iya ndroi pe yowu mui iya kol.
\p
\v 7 Imoenen para yowu mbusi mbulen towu iro kol Taya ara ihipwen, yowuya mwonen iya kol Pololemayis pe yowu pwes nali yowu hu hayha toraliy pe yowuro sura hu lang sih.
\v 8 Iya lang sih iro mulan yowu mepo yowu parausra Pol ara yowu yau pe yowusa Kayesariya. Pe yowuya seu ata Pilip, yiy ara ndramat hamou para pohoweya nongna Ngindrai. Yiy ara hamou tahu manandrtimou.
\v 9 Pe Pilip norun hu pihin ara mahamou ngara hu kapohowe melit para kisarayah kamulan.
\p
\v 10 Pwen yowuro ara lang soyon iya pe ndramat hamou para kol Yutiya ngalan Akapus ara isa pwan, yiy ara hamou Poropet.
\v 11 Yiy isa kili towu pe iwiri malikei ata Pol nepo ngara kiwasi kundrayen kiyaliy ara iwiriy pe iwasi niman pe ndrikan mbukenan iyaliy pe ipa, <<Mwoiwan Haiyan ipa, <Tehen torako hu Yuwis para Yerusalem andre hu kawasi mbukena malikei para kawiri yiy pe kaiki yiy kiya nima hu para Yentayels.> >>
\p
\v 12 Yowu iyasura hu ndramat para kol ara, yowu wong pwokeyan iyatan para mbuna kiya paingan Yerusalem.
\v 13 Pwen Pol iwong imui iya kili hu ipa, <<Paratapeh pe wawu tora rang pe wawu mbusi ndriyo irangsi wawu. Yo ara urupo ko para kuya nondriya nopwaran paraa kumat kiya ngala Yesus Kristus kiro Yerusalem.>>
\v 14 Yowu wong iya pe tehe kinhilingiy pwi, pwen yowupa, <<Hiyan aro ndruwa lohonga Yapan.>>
\p
\v 15 Iyamulan para yowu wong ihipwen yowuya paingan Yerusalem.
\v 16 Pe yihu tisapol hayah para Kayesariya ara hurosura yowu iya seu ta Mason pe yowuro aliy. Yiy ara ndramat hamou para kol Kaiprus pe yiy ara hamou tisaipol para koluw i.
\p
\v 17 Pwen yowu yarayah iya Yerusalem pe hu nali yowu huro aliy ara hupwes isata yowu.
\v 18 Lang sih ara ihipwen pe yowuya lang sih i, Pol pe yowu masih kene yowuya nime Yemis, pe hu ndramat mepo huyamu iya suwe totohun ara huro kene.
\v 19 Pol ara ipwes hu ihipwen, pe iwong iya kili hu iya sehe melit Ngindrai imbusi iya kili hu Yentayels mepo iro rikai pe iropo mbulen.
\p
\v 20 Pwen hu hilingiy pe hu pwesani Ngindrai pe hupwai iya kili Pol hupa, <<Wawu andre kanimei tehe hu Yuwis mepo huiki ndriya hu iya kili Ypan, ara ngara hu koro nruwa nongan pwokeyan ara hiyan iya.
\p
\v 21 Yihu ara hupa ndre wou anohowani hu YUwis mepo hu tora mwalinga hu yentayels para mbuna hu koro ndruwa Mwoses. Pe ipwai iyatahu para mbuna kasondrih sangi noru hu pe koro ndruwa kowas torou.
\v 22 Worou ara andre tukambusi tehen tapeh ndrokonan, pe andre tukawiri hu ndramat masih kasa wule pe hu kapahasaniy tehe wou ara ansa?
\v 23 Tehen torako ambusi sehe malit yowu andre kapwai kisatam. Pe hu ndramat mahamou hu topo ara hu kantapaniu pwen.
\v 24 Awiri hu ndramat aro pe akaya pe akanahi kompaya wawu. Pe andre kipwaingani tehe wawu ara kanrayah howen. Paratesah kunsowani hu para hu kanahi kompaya hu. Pwen andre hu masih kapahasani tehe wou ara ndrokonan apahasani kowase Hipuru.
\v 25 Pe yowu ara kanratuluwi lohongai towu pwen kinna kili hu. Yihu Yentayels mepo huiki ndriya hu iya kili Yapan ara kambusi lohongai ara pwen i. Sehe namnam mepo huikiy iya kili nonmbungong pe mbuna kayan kan mepo ndrai italiy pe konna akapo pilah.>>
\p
\v 26 Pwen lang sih iya mulan Pol iwiri hu ndramat ara iya pe imbusi lohongai ara iyapolo hu. Pe iya suwe totohun pe iyaiki nongan sahin pe lenge lohongai ara, andre kisahapwen, pe andre kambusi totohun torou hamou-hamou.
\p
\v 27 Pe lang manandrtoyoh ara pakeh nakisahapwen, pe hu Yuwis mepo hu para Esiya ara hunime Pol iro nondriya suwe totohun pe iro wong iya kili hu ndramat soyon iya, pe iroiki niman iya ndrita hu pe iro totohun iyatahu.
\v 28 Pwen hu wayeh namandran iya hupa, <<Wawu andramat para Yisrayel akasopwat yowu! Aripo ara ndramat mepo iro nohonou hu ndramat masih iya nongan nonombun pe kol iye. Pe yiy ara iwiri hu para Krik isa nondriya suwe totohun haiyan iye ara iya mwomwan.>>
\v 29 Yihu pwai tehen tora paratesah hu nime Tropimus para Epesus iro kol namandran ara pairi Pol. Pwen yihu ara hu lolohonge tehe Pol iwiri yiy pe iya nondriya suwe totohun.
\p
\v 30 Pwen iwenen lang ara kol namandran ara hu ndramat hu tora liy ara lohonga hu ara imapaiwe, pe huya pe huwiri Pol pe hu luwi yiy isa mawen nondriya suwe totohun. Pwen hu wari hu papai para suwe totohun.
\v 31 Pwen huro lolohonge para hu katingundrun pe nongan iya iwiri namandran tahu makundrayen para Rom tehe hu para Yerusalem masih ara huro wayeh namandran
\v 32 Pe namandran tahu makundayen ara iwiri hu makundrayen iyapolo hu namandran tahu pe husa pwan. Pwen hu nime namandran atahu makundrayen pe yihu ara kanrayi Pol pwi.
\p
\v 33 Pwen namandran tahu para makundrayen ara iwiri yiy pe iyki nongan pwokeyan para hu kawawsi yiy kiya malikei. Pwen isok ipa yiy hiye pe sehe melit mwowman imbusi.
\v 34 Pe ndramat hayah huropa handra pe hayah huropa handra. Pe namandran tahu makundrayen ara lohongan ara imwakaikai iya sehe melit ndrokonan irayah. Pwen ipwai iyatahu ndramat para hu kawiri Pol kiya kolo hu imwenen.
\v 35 Yihu makundrayen ara hu wiri yiy ituh kanen iya pwan patatesah hu ndramat ara hu kandrangis.
\v 36 Pe hu ndramat ara huro wayeh mulan hupa, <<Katingundrun!>>
\p
\v 37 Pwen Pol iropo nakiya kolo hu makundrayen pe iwong iya kili namandran tahu makundrayen ipa, <<Ilahi kuwong kisa kili wou ndre pwi?>>
\p Pe ipa, <<Alahiy para awong kiya nongna kol Krik?>>
\v 38 <<Wou hamou para Yisip mepo ambusi ndrina lokuh iya kili hu ndramat pe iluwani hu mahapou. (4,000) pe huya kol pwosuwen?>>
\p
\v 39 Hapeko Pol ipa, <<Yo ara hamou para Yuwis para kol Tasus ita nondriya kol Silisiya. Yo ndramira kol hakol namandran pe hiyan. Hiyan para yo kuwong kiya kili hu ndramat?>>
\p
\v 40 Pwen namadran tahu makundrayen ara ipa hiyan iyatan pe itine iro kanen pe iwong iyapolo niman iya paingan kili hu ndramat. Pe yihu masih ara kaniwong pwi pe poho hu masih ara imun topwei, pe iwong iya nongna hu Hipru.
\c 22
\p
\v 1 Pol ipa tehen toro; <<Wawu nali pe wawu tomo,mahapo wawu kahalingi yo ara kunmbusi handra melit mwomwan pwi.>>
\v 2 Yihu masih ara hu hilingi yiy iwong iya nongna kol tahu Hipru pe hu masih ara hape kanwong pwi.
\p Pwen Pol ipa;
\v 3 <<Yo para Yuwis tino iwalahiy isato iro kol Tasus nondriya kol namandran Silisiya. Hapeko umandra ara iro kol namandran iye. Yo ara uro pahandra Kamaliyel pe yiy inohonou yo iya nongan para pwahanou tumbu rou hu, pe yo ara uiki iya nongna Ngindrai tehe wawu tora mbusiy.
\v 4 Yo ara utingundru hu ndramat huro ndruwa sai tehen iye pe hu mat. Pe hu mbultuwe tahatini kamai pe pihin kenne pe uiki hu iya kou.
\v 5 Namandran tahu pris pe hu namandran huya mu iya pohon para kol ara andre hu kapwai tehe urupo pwai iye. Yo ara ngara kuwiri leta kiyau kili hu Yuwis, hutora Tamaskas. Pe ngara kuya pe kuwiri hu ndramat hutora ara kasa nondriya kou iripo Yerusalem.
\p
\v 6 Pe paramwandrai iro ndrokolo lang pe uropo usa pake kol Tamaskus, pe indrou pwi ko ngangana nganan iro yang isa pe irahakowo.
\v 7 Pwen yo uyos iya pwanpe uhilingi yoholai ipwai isa kili yo ipa, <Sol! Sol! Paratapeh pe ata tingundru hu yau ato?>
\p
\v 8 <<Pe yo usok upa, <Wou hiyeh Yapan?>
\p <<Pe ipa, <Yo ara Yesus para Nasaret mepo ata tingundrun.>
\v 9 Yihu yau to hurosura yo ara hu nime nganan, hapeko yihu ara kanpahasani hiye ndrokonan iro wong isa kili yo pwi yoh.
\p
\v 10 <<Yo usok upa, <andre kumbusi tehen tapeh Yapan?>
\p <<Pe Yapan ipwai ipa, <Atine! Pe aya Tamaskas. Aya aro ara pe andre hu kawong kiya sehe melit nambusiy.>
\v 11 Pwen hu yau ato hu mbultuwe nimo pe hu luwani yo iya Tamaskas, paratesah nganan ara isa pe iyohi moro.
\p
\v 12 Pe ndramat hamou ngalan Ananiyas isa pe isa nime yo. Yiy ara ngara kihaiyani nongan para pwahanou, pe ngara hu ndramat masih para Yuwis ara ngara hu kahaiyani yiy.
\v 13 Yiy isa pe iro tine ngilse pe ipa, <Sol nali, maram kileu paiwe!> Pwen o iro mwonen tandrohongan ara, unimnim paiwe pe ulahiy para kunime yiy.
\p
\v 14 Pwen ipwai isato ipa, <Ngindrai ta tumbu rou hu ara rakinimam pwen para oro ndruwa hiyan atan, pe andre anime ndramat para pwandrendres tan haiyan pe ahalingi nongnan kiyau pohon.
\v 15 Wou andre apohowe ngalan kiya kili hu ndramat masih, kiya sehe melit animei ndre ahalingiy.
\v 16 Kiya wou ata longe iya tesah? Atine pe awiri nunu kiya ngalan pe anu kiya ndran pe kisungani mwomwan atam ara kiyau.>
\p
\v 17 <<Pwen yo umwi uya Yerusalem pe uya nondriya suwe totohun pe uro tohun pe unime taltan.
\v 18 Pe unime Yapan iwong isato ipa, <Aleheleh pe atali Yerusalem, yihu ara andre kanhilingi nongno ata wong iyaliy pwi.>
\p
\v 19 <<Pwen usomwi yiy upa, <Yapan yihu ndramat iye, ara hu pahasaniy tehe yo ara ngara kusong kiya suwe mbutere hawum-hawum, pe ngara kuluwi hu ndramat ndriya hu ipwotisingi wou pe ngara kumwiri hu pe kuwiri hu kiya kou.
\v 20 Pe iro mwonen hu tingundru Stipen ndramat para pohoweya nongan, yo urotine pe unime hutingundrun. Lang ara yo ara uro pe upa hiyan pe uro nimnim iya koyau hu hiye mepo huro tingundrun.>
\p
\v 21 <<Pwen Ngindrai ipwai isato ipa, <Atali Yerusalem andre kupwandrisa wou para aya kili hu Yentayels.> >>
\p
\v 22 Pol iro wong ipoo iya pwomwiri nongan, hu ndramat masih ara hu hilingiy pe hu wayeh namandran iya hupa, <<Akawiri yiy kiya mawen pe katingundrun. Yiy ara kinlahiy para kinto mwonen pwi yoh.>>
\p
\v 23 Yihu ro wayeh pe huro piyani koyau tahu pe huro piye kohu pwan ara iya paingan.
\v 24 Pwen payan tahu makundrayen ara ipwai iyatahu makundrayen para hu kawiri Pol kiya kalsuwa hu. Pe kamwiri yiy pe kasok yiy kiya paratapeh pe hu Yuwis huro lomei namandran iya iyatan.
\v 25 Pe iro mwonen para hu nakawiri yiy kiya ngawan para hu kawiri yiy, Pol iwong iya kili payan tahu makundrayen iro tine ara ipa, <<Hiyan para wawu kawiri ndramira Rom hamou kapa kini mbusi hapesah mwomwan pwi?>>
\p
\v 26 Pwen ndramat iya pohon tahu makundrayen ara irikai iya kili payan tahu makundrayen pe ipa, <<Ndramat iye ara yiy ndramira Rom.>>
\p
\v 27 Pwen payan tahu makundrayen ara iya kili Pol pe isok ipa, <<Apwai sato wou hamou ndramira Rom?>>
\p Pwen Pol ipa, Ehe! Yo ndramira Rom.>>
\p
\v 28 Pe payan tahu makundrayen ara ipa, <<Yo ara upiyani singayai namandran para kurayah ndramira Rom.>>
\p Pe Pol ipa, <<Yo ara tino imwalahiy isato iro Rom pe yo ara para Rom.>>
\p
\v 29 Pwen hu hiyeh mepo hu pakasa soksok Pol ara hu ndrundru yi. Pe payan tahu makundrayen ara inim o iro, patatesah kinyirowei pwen tehe iyki Pol iya kou ara yiy mdramira Rom.
\p
\v 30 Pwen lang sih iyamulan, payan tahu makundrayen ara irokah lolohongai, paratapeh ndrokonan pe hu Yuwis hu hingas iyata Pol. Pe itali malikei iro nima Pol pe iwong iya kili pohon tahu Pris pe hu ndramat iya pohon para kol para hu kasa wule. Pwen iwiri Pol iya pe pe iyki yiy iro mbulmara hu.
\c 23
\p
\v 1 Pol inimnim imwenen iya kili hu ndramat para tamwaniye tahu Yuwis pe ipa, <<Wawu nali, mbuliyo masih nepo pkumbusi kiya kili Ngindrai ara umbusiy iya lohongai hiyan ipoo isa manen lang mahapo.>>
\v 2 Pwen nongan aro ko imbusi pohon tahu pris ngalan Ananiyas, ara ipwai iyatahu ndramat huro tine ngilse Pol para hu kahasili yiy kiya kaipan.
\v 3 Pwen Pol ipwai iyatan ipa, <<Ngindrai andre kirayi wou, wou apa ndre wou hiyan pe palen? Wou ataramwaniye yo iyasura nongan para pwahanou, hapeko wou mbukenan ara ata ndruwa nongan para pwahanou pwi, iyatahu hu para hu karayi yo!>>
\v 4 Pe hu ndramat huro tine ngilse Pol ara hupwai iyatan hupa, <<Wou ara apwasimiri pohon tahu Pris, yiy ara yau ta Ngindrai.
\p
\v 5 Pwen Pol ipa, <<Wawu nali, yo ara kunyirowei tehe yiy ara Pohon tahu Pris pwi. Nongna Yapan ara ipa, <<Wawu mbuna kawong handra nongan mwomwan kiya kili ndramat hiyeh mepo ita mu iya poho wawu.>>
\p
\v 6 Pwen Pol ituluwaniy tehe hu ndramat hayah ara hu Satusi pe hu hayah ara hu Paresi. Pe ipa, <<Wawu nali, yo ara hamou paresi. Pe yo ara noru Paresi hamou kamai.Yo ara urupo tine nongnan; paratesah upahasaniy tehe hu ndramat kanmat ara andre hu katine paiwe.>>
\v 7 Pwen ipa nongan ara irohopwen o, pe Paresi pe hu Satusi ara hu tan iya malpat.
\v 8 Hu Satusi ara hupa hu ndramat kanmat ara andre hu kantine paiwe pwi. Pe hu angelou pe hu mwomwoyou ara pwi yiy. Hapeko hu Paresi ara hu pwokeyani lohonga hu tehe melit masih ara, ara ndrokonan.
\p
\v 9 Pe huro lomei iropo iya namandran iya manau, pe hu ndramira Paresi hayah mepo ngara hu kannimnim kiya nongan para pwahanou ara hutine pe hu pukaye pwokeyan iya hupa, <<Ndramat iye ara kini mbusi handra melit mwomwan pwi yoh.>> Kapa hamou mwomwoyou ndre angelou ara kinwong kina tan?<<
\v 10 Pwen pe ndramat iya pohon tahu makundrayen ara inimei tehe waihe hu ara kinna pwokeyan iya pe inoh, matisan hu kaliuliu kiyata Pol pe hu kandrohomwiri yiy. Pwen ipwai iyatahu makundrayen para hu kaya mwalinga hu ndramat ara, pe luwi tarahani yiy iya hape lehe mepo kar hu koro matin aliy.
\p
\v 11 Pwen ping ara Yapan iro tine ngilse Pol pe ipa, <<Arotine pwokeyan pe mbuna noh! Wou ani pohowe ngolo kinsa ngawan pwen iripo Yerusalem, pe kapa aya Rom ambusiy tehen aliy yi.>>
\p
\v 12 Pwen iya mandroulang sih hu Yuwis hayah ara husa harong pe humburi lohongai para hu katingundru Pol. Pe hurandrangan, pe huyindronge hu iya namnam kipoo hu katingundru Pol
\v 13 Pe ndromweya hu ndramat mepo hurapaniu ara iramwaitini mahangui.
\v 14 Pwen huya kili namandran tahu pris pe hu ndramat huya mu iya suwe totohun pe hupa, <<Yowu ara kanrapaniu pwen tehe yowu ara andre kannamnam pwi kipoo yowu katingundru Pol opu.>>
\v 15 Nahapo wawu pe hu Kansol akapwanos nongan kiya paingan kili Namandran tahu Makundrayen para Rom para kiwiri Pol kisa pwan kili wawu. Wawu kapwasike yiy tehe wawu ara nakasok yiy kiya lohongai hayah i. Pe yowu ara topo hinehes para katingundrun ma kinsa iye mapu.>>
\p
\v 16 Pwen sali Pol kamai ara ihilingi nongan ara pe iya kolo hu makundrayen mepo ngara hu koro aliy iya nese ndrainga Pol.
\p
\v 17 Pwen pe Pol iyah ndramat iyamu iyatahu makundrayen ara isa pe ipwai iyatan ipa, <<Akawiri mbunah kamai iye kiya kili pohon tahu makundrayen masih. Nongan sahin ara iripo kili yiy andre kiya pe kipwai kiyatan.>>
\v 18 Pwen ndramat iyamu tahu makundrayen ara iwiri wihou ara iya kili pohon tahu makundrayen. Pe ipwai iyatan ipa, <<Ndramat nepo ita kou ngalan Pol ara iyoh yo uya kili yiy pe ipwandrisa yo para kuwiri mbunah kamai iye kisa kili wou. Nongan iripo kili yiy andre kipwai kisatam.>>
\p
\v 19 Pwen pohon tahu makundrayen ara imbultuwe nima wihou ara pe iluwi yiy iya mawen pe isok yiy ipa, Wou papatesah kisa kili yo?>>
\p
\v 20 Pe wihou ara ipa, <<Yihu Yuwis kanpa nongna hu pwen para hu andre kasok wou para awiri Pol kiyapwan kili hu Kansol. Hapeko yihu ara hutora pwasoyou tehe andre hu kasoksok yiy kiya lohongai tan hayah i.
\v 21 Hapeko wou mbuna hilingi hu paratesah ndromweya hu ara iramwaitini mahangui andre hu kakohon kiho sai pe katingundrum. Yihu ara kanrapaniu pwen tehe andre hu kanamnam pe kanyin ndran pwi kipo hu katingundru Pol. Yihu ara hutora longe ko kapa apa hiyan.>>
\p
\v 22 Pwen pohon tahu makundrayen ara ipwandrisa wihou ara iyau pe iwong pwokeyan iyatan ipa, <<Mbuna titiye kiya kili hamou tehe wou apa nongan ara kinsa kili yo.>>
\p
\v 23 Pwen pohon tahu makundrayen ara ipwai iyata hilu ndramat malmou hilu yamu iyatahu makundrayen ipa, <<Awiri hu makundrayen malupou, pe hu karamwaniyaniye hu para hu kaya Kasairiya. Paramwandrai ara andre kiho mandrosih imwenen.
\v 24 Pe akawiri hos hamou i ata Pol para kihis aliy pe kiyarayah hiyan o kiya kili Pelix.>>
\p
\v 25 Pe namandran tahu makundruyen ara iratuluwi nongan sahin iya kili Pelix ara ipa,
\p
\v 26 Yo ara Klotiyus Lisiyas, yo uratuluwi nongan iye isa kili pohon Pelix.
\p Wou hiyan?
\b
\pi
\v 27 Yihu Yuwis pakatingundru ndramat iye, hapeko uyasura hu yau ato pe uwiri yiy paratesah upahasaniy tehe yiy ara ndramira Rom hamou.
\v 28 Yo ara pakupahasaniy iya sehe lohongai ndrokonan pe yihu pakarayiy. Pwen uwiri yiy iya kili ndramat iyamu tahu makundrayen.
\v 29 Yo ara unimei tehe yiy ara kini mbusi handra melit mwomwan pwi yoh. Pe hu pakaiki yiy kiya kou pe hu pakatingundrun o mwaihei. Melit humbusi ara iro ndruwa nongan para pwahanou o.
\v 30 Pe yo ara uhulong sehe melit mepo yihu pakambusiy kiys kili ndramat ara. Pwen ulolohonge pe usok wou para kusaiki yiy kisa kili wou. Yo kunpwai pwen kinatahu hiyeh mepo hutora mbusi mwomwan iyatan ara andre kiyasura yihu masih kasaramwaniye hu kasa kili wou.>>
\p
\v 31 Pwen hu makundrayen hu wiri nongnahu ihipwen, pe huyau. Pe huwiri Pol iya pairi hu yi, pe hu yaiki yiy iya kol Entipetris.
\v 32 Pe iya lang sih paiwe hu makundrayen nepo hurikai iya ndrika hu ara huro mu iya Yerusalem. Pe hu nepo huhis iya hos ara huyaiki Pol iya Sisariya.
\v 33 Pwen hu makundrayen mepo huhis iya hos ara huyarayah huya Sisariya pe huyaiki nongan huratuluwiy ara iya wiri yiy iya kili Pelix. Pe huyaiki Pol iya kili yiy yi.
\v 34 Pwen pohon para kol inimnim iya nongan huratuluwiy ara pe isok Pol tehe yiy ara sehe kol ndrokonan. Pe Pol ara ipa yiy ara para Sisiliya.
\v 35 Pwen ipa, <<Yo andre kuhilingi wou kimwenen hu mepo humbusi mwomwan isa tam ara hu kasarayah.>> Pwen iyki nongan pwokeyan tehe Pol ara andre kiro nondriya kou ita seu ata Herot.
\c 24
\p
\v 1 Pwen lang mayimah iyamulan, Ananiyas namandran tahu Pris ara iya Kayesariya iyapolo hu ndramat huya mu iya suwe totohun. Pe iyapolo Tertulius ndramat para tamwaniye nongan. Huya pe huya kili namandran hamou ngalan Pelix pe huiki Pol iya nongan.
\v 2 Pwen huyoh Pol iya nondriya seu pe Tertulus iyki nongan iya kili Pelix ipa, <<Yowu ara yowu pwes imwenen arayah namandran pe tandroindroi ara kitayah pwi, pe melit hayah mepo kinto pwi ara irayah iripo kol namandran torou iye.
\v 3 Yowu nime melit masih ambusi pe ndriya yowu ara ipwes namandran iya isatam.
\v 4 Pe yowu andre kanmbusi wou pe aro longe pwi yoh. Yo unamiliy para wou ilahi ahalingi nongna yowu sahin iye na.
\p
\v 5 Yowu kahiy tehe ndramat iye ara ndramira takultuw mwomwan. Yiy ara ngara kimbusi hu Yuwis hutopo kol pwan masih ara ndrina hu kilokuh pe ngara hu kara hu. Pe yiy ara ndramat hamou iyamu tahu mapo hu katali yowu. Yihu ara para Nasaret.
\v 6 Pe yiy ara ipwalngani suwe totohun iya mwomwan, pwen yowu mbultuwe yiy. Yowu ara andre kaiki yiy kiya nongan para pwahanou iripo kili yowu.
\v 7 Hapeko namandran para makundrayen ngalan Lisias isa iyapolo hu makundrayen atan, pe hurambumbusan husa pe hu wiri yiy iya mawen kili yowu.
\v 8 Wou mbukenam andre anime tuluwani yiy pe asike yiy nokulaniy kiya maelit masih yowu topo pwai, pe andre kitiyaniy kisa kili wou.>>
\p
\v 9 Pe yihu para Yuwis ara husopwat nongan para tamwaniye, tehe melit masih ara ndrokonan.
\p
\v 10 Pwen ndramat nepo iyamu iya pohon para kol ara ipwai iyata Pol para kiwong. Pwen ipa, <<Yo ara upahasani tehe wou ara arayah ndramat para tamwaniye nongan ara hayou soyon iya kina. Yo ara upwes para kuwong kimwiy kisa kili wou."
\v 11 Kapa wou asoksok andre hu katiyaniy kisatam pe andre akahiy tehe lang songui pe luwoh kinna ara yo uya Yerusalem pe kuya totohun.
\v 12 Yihu ndramat hiyeh mepo humbusi hu mwomwan isa kili yo andre hu kapwai tehe upwukaye iyapolo hu iro nondriya suwe totohun, ndre kumbusi hu yau kiro nondriya suwe mbultere, ndre hape leheh nondriya kol namandran.
\v 13 Pe kinlahiy para hu kakah handra sa para hukapa nongna hu ndrokonan ara pwi yoy. ape huiki yo iya nongan ara ndrokonan pwi.
\v 14 Yo nakupwai kisatam tehe yo ara ngara kutotohun kiyata Ngindrai ata tumbu rou hu pe ngara kuro ndruwa nongan para pwahanou masih. Yo uiki ara uik ndriyo pe lohonge masih pe upwes iya nongan para nongan para pwahanou kanratuluwiy ita kili hu poropet.
\v 15 Yo ara lohongo ipwotisingi Ngindrai tehe hu ndramat aripo, tehe hu ndramat ara andre hatine paiwe, hu hiyan pe mwomwan kene.
\v 16 Pwen yo lang masih ngara kuiki lohongo kiro mwonen mbumara Ngindrai pe ndramat.
\p
\v 17 Yo ara uro mawen hayou soyon iya hape pe usa kol Yerusalem, kili hu yowe imwenen para kuhang hu yukyuk kiya kili hu hiye menmena hu pwi, pe usa yuk yukyuk.
\v 18 Yihu kahi yo uro suwe totohun uro mbusi lohongai ara, yo uro nondriya suwe totohun ara para kumbusi lohongo pe ndriyo ara kiro mwonen mbulmara Ngindrai. Hapeko lang ara hu ndramat soyon hu konto pe hu kambusi yoholai soyon ara pwi.
\v 19 Hapeko hu Yuwis hayah para kol Esiya ara husa pe humbultuwe tahatini yo. Hiyan kapa hu ndramat ara hu koro iye mahapo, pwen hu kasa pe hukatiyani melit masih umbusiy kisa kili wawu.
\v 20 Kapa pwi, hu hiye hutopo, ara huro tandrohonga mbultere tahu, pe kapa mwowman umbusiy, pwen yihu kawong ngawan.
\v 21 Melit sih ko uro mbulmara hu pe uwayeh ara iya lohongai sahin para kimat pe katine paiwe. Lohongai ara ko pe huwiri yo usa pe urupo mbulmara wawu.> >>
\p
\v 22 Pe Pelix ara kinpahasaniy hu hiyeh hutora ndruwa nongna Yapan ara hu konho mbusi pwukaye pwi. Pwen Pelix ipwai iyatahu ipa; "Andre tukalonge Lisias ara pohon tahu makundrayen kisa andre kumwaniyani lohonga wawu."
\v 23 Pe ipwai iyatahu makundrayen para mara hu kirota Pol, hapeko andre kinto nondriya kou pwi, pe hupa hiyan para kowasen hu andre kanimnim kiya sehe melit inamiliy.
\p
\v 24 Lang hayah isayau ihipwen, pwen Pelix isa iyapolo nambuyun Ndrusila, yiy ara hamou pihi Yuwis. Pe ipwanos Pol isa pe iwong iya lohongai para lohonga tou kipwotisingi Yesus Kristus.
\v 25 Pwen Pol iwong iya kultuw iwenen pe ndramat iranuhunyani yiy pe kamulan andre worou masih andre koro tine nongan mbulmara Ngindrai. Pwen pe Pelix ara inoh pe ipa; "Hiyan , mosun ayau. Pe kapa uanmiliy para kupa amui, pwen andre kupwanos.".>>
\v 26 Pelix ara iro lolohonge pwokeyan tehe Pol ara andre kihang yiy hayah singayai. Pwen pe lang masih ngara kiyoh Pol kisa pe korowong kiyawule.
\p
\v 27 Pwen hayou maluwoh isayau ihipwen,pwen Posiyus Pestus ara iwiri noku Pelix pe irayah pohon para kol i. Pe Pelix iyki Pol ara iro manau kou para kimbusi hu Yuwis ara hu kapwesani yiy.
\c 25
\p
\v 1 Lang maroyoh ihipwen, Pestus itali kol Kasairiya pe iya paingan kol Yerusalem.
\v 2 Pwen hu namandran tahu pris pe hu pohon para kol Yuta ara huya kili Pestus pe hu ramwaniye iyapolo Pol iya kili yiy.
\v 3 Pe husok Pestus para kipa hiyan pe kipwandrisa Pol kileh o kiya paingan Yerusalem, yihu ara huro ramwaniye para andre hu kakohon koho sai pe katingundrun.
\v 4 Pe Pestus ara ipwai ipa, "Pol ara itandron Kasairiya, andre kindrou pwi kumwiy kiyaliy.
\v 5 Pwen hu pohon hayah tawawu, hu kasapolo yo pe yowu kaya pwan pe kayaiki nongna Pol para imbusi mwomwan ndre pwi.>>
\p
\v 6 Pe Pestus iro ara lang masongui iyamulan, pe imui iya pwan kol Kasairiya. Pwen lang sih aro ipwan keyau tahu para tamwaniye nongan pe ipwanos Pol para kisa kili yiy.
\v 7 Pwen Pol isarayah iro, pe hu Yuwis huro paingan Yerusalem ara husapwan pe hurakaiyani yiy pe hu piyani nongan soyon iya, iya kili yiy. Hapeko nongan masih ara, ara pwasoyou o.
\p
\v 8 Pwen pe Pol ara ipa nongnan ipa, <<Yo ara kunu mbusi hapesah mwomwan kinna nongan para tamwaniye, tahu Yuwis ndre suwe totohun, ndre Sisar.>>
\p
\v 9 Hapeko Pestus ara pakimbusi hu Yuwis hu kapwesani yiy, pe ipwai iyata Pol ipa, <<Wou apwes para aya paingan Yerusalem pe aro tine nongan kiya melit masih nepo tukanpwai iye kene?>>
\p
\v 10 Pe Pol ipa, <<Yo ara urupo tine nongan ara iripo ndrohonoku tamwaniye para kol Kayesariya. Yo kunumbus handra melit mwomwan kinna kili hu Yuwis pwi. Wawu mbukena wawu pahasaniy hiya iya.
\v 11 Pe kapa yo kurakultuw mwomwan pe kumat kiyaliy ara hiyan. Pe kapa nongan para Yuwis iye hupwai isa kili yo pwi, Sisar mbuna wawu pahasaniy hiyan iya. Kinlahi hamou ndramat kikiy yo kiya nima hu pwi yoh.>>*
\p
\v 12 Pwen pe Pestus ara iwong iya kili hu ndramiran hiyeh mepo ngara kihilingi nongan ipa, <<Wou apa anamili Sisar para kihilingi nongnam aya kili Sisar.>>
\p
\v 13 Pwen hayah isayau ihipwen, pe King Akripa pa Pernis ara hilsa kol Sisar para hilu kapwesani Petrus.
\v 14 Pe huya huro ara lang soyon hape pe Pestus ara itiyani lohonga Pol ara iya kili king ipa, <<Pelix ara isa pe iyki ndramat hamou iripo kou.
\v 15 Yo uya Yerusalem pe pohon tahu pris pe hu pohon para kol Yuta ara hupiye nongan iya kili yiy para hu karayiy.
\p
\v 16 Pe yo upwai iyatahu upa, <<Hasai sai kiro pe yowu para Rom kaiki ndramat o mwaihei kiya ara sih nongan pwokeyan kiro para yowu kaiki hamou kiya nongan ara pwi. Ndramat nepo huiki yiy iya nongan ara hiyan para kiro tine pe yowu kahalingi nongnan iya sehe melit huiki yiy iya nongan iyaliy.>>
\v 17 Pwen husarayah isa iye iyapolo yo, yo ara kunlonge pwi, yo uya pe umpwan keyau para tamwaniye pe upwai iyata Pol para kisa nondriyan.
\v 1 Pwen yihu ndramat mepo huhingas iyatan ara hutine pe huwong, hapeko hamou tahu ara kiniwong kinna hu kultuw mwomwan mepo urupolohongani ara pwi.
\v 19 Hapeko yihu ndramat ara huiki yiy iya nongan ara iya lohongai para totohun tahu ko. Pol ara ipa ndramat kinmat mepo Yesus, ara imat pe kinitine paiwe.
\v 20 Yo ara kinlahiy para kukahi hu lohongai tora ara pwi.Pwen usok yiy kapa kipa hiyan para kiya paingan kol Yerusalem pe kayaramwaniye yiy kiya kultuw ara kayaliy.
\v 21 Pwen Pol ara isoksok ipa nakiro kou pe Sisar o andre kisa pe kihilingi nongnan. Pwen yo ara upa andre kiro nondriya kou kipo kukah hayah lohongai para kupwandrisa yiy kiya kili Sisar.>>
\p
\v 22 Pwen Akripa ipwai iya kili Pestus ipa, <<Yo moh ara andre kuhulong yiy.>>
\p
\v 23 Pwen iya lang sih i para kampwan, King Akripa pe Pernaisi ara hilsa nondriya suwe tamwaniye iyapolo nonowa hilu. Hilu song iya nondriya seu iyapolo hu pohon tahu makundruyen, pe namandran pe pohon para kol. Pwen Pestus iyki nongan iya kili hu para hu kawiri Pol kisa ngawan.
\v 24 Pwen Pestus itine pe ipa, <<King Akripa pe wawu ndramat masih wawu topo! Yihu Yuwis masih hutopo iye ara huiki lohongai iripo Yerusalem pe Kasairiya yiy tehe ndramat iye ara kinlahiy para kinto mwalen pwi.
\v 25 Hapeko yo ara kunime handra melit mwomwan kimbusi para kimat kaliy ara pwi. Pe yiy mbukenan ara kini wong pwen kinna kili Sisar, pwen upo lolohonge para kupwandrisa yiy kiya Rom.
\v 26 Hapeko yo ara kunlahiy para kukahi handra nongan pe kuratuluwiy ara pwi. Pwen lohongai tehen torako King Akripa. Hu lohongai para kuratuluwiy ara kunkahiy topwei.
\v 27 Kapa kunratuluwi kultuw mwomwn mepo ndramat iro kou ara imbusiy pwi, pwen kinna hiyan para kupwandrisa yiy kiyau pwi.>>
\c 26
\p
\v 1 Pwen Akripa ipwai iya kili Pol ipa, <<Wou mbukenam atitiye.>> Pwen Pol ihari niman iya paingan pe iwong ipa.
\v 2 <<King Akripa yo utuluwani yo mbukenan pe upwes para kuro tine mepo, pe kupwohowe topwe nongan masih mepo yihu Yuwis huiki isandrito.
\v 3 Wou ara apahasani pakut pe kultuw pe nongan para tamwaniye towu Yuwis. Yo ara unamiliy para ampwan nokulaniy pe ndraingam kisa.
\p
\v 4 Yihu masih para Yuwis ara hu pahasani kultuw mamendreheh ara urosura hu yau ato uro kol to namandran pe iyamulan uya Yerusalem.
\v 5 Pe yihu mbukenan ara yihu kanpahasani yo hiyan para yihu mbukenan katiyaniy. Yo ara hamou Paresiy, pe ngara kuro ndruwa kultuw para totohun masikene masih ngandrahan.
\v 6 Pe huiki yo mahapo iya nongan ara para urupo longe tesah mepo Ngindrai kinpwatisingiy kinnata tumburou hu.
\v 7 Pe Ngindrai ipwatisingiy iyata tumburou hu songui pe lumou pe huro longe para kanime namnam paraliy. Pe huiki lohonga hu masih ara iya kili Ngindrai ping lang masih. King Akiripa yo ara tehen aliy, urupo longe tesah Ngindrai kinpwatisingiy, pwen pe yihu Yuwis ara humwisnani yo.
\v 8 Paratesah pe lohonga wawu kinpwoke pwi tehe yihu ndramat kanmat, pwen ara kalahiy para Ngindrai kimbusi hu kantine paiwe pwi?
\p
\v 9 Yo porosih ulolohonge para kumbusi hu melit soyon kipwalngani Yesus para Nasaret.
\v 10 Pe yo umbusi melit masih ara, iro Yerusalem. Pe uwiri hu yau ta Ngindrai kamai pe pihin ara soyon iya, pe uiki hu iya kou.Yo ngara kuwiri pwoke kili namandran tahu pris para katingundru hu, pe yo yi ngara kupa katingundru hu.
\v 11 Pe lang masih ngara kuya suwe totohun pe ngara kumbultuwe hu pe ngara kupwayi hu. Yo umbusi hu iya kili hu ara para hu karapaiwani ndruwa hu kili Ngindrai pe hu kapwasimiri yiy. Ndriyo ara lang masih ngara kilokuh kiyatahu, pe ngara kuya kah hu kuya kol mawen i, para kumbusi lohongai iya wule ko tehen tora kiyatahu i.
\p
\v 12 <<Yo ara ngara kuwiri poke kiro kili hu namandran tahu pris pe ngara kuyakah hu ndramat kuya Tamaskas.
\v 13 King, paramwandrai ara iro ndrokolo lang pe uro rikai manau sai para nakuya Tamaskas, pe ngana Yapan ara iyau yang pe ilengani yo. Pe nganan ara ngannganan iya, pe nganan ara iramwaitini ngana paramwandrai. Nganngana Yapan ara ilengani yo iya pairi hu ndramat nepo hurosura yo.
\v 14P wen yowu masih kene ara yowu yos iya pwan, pe yo uhilingi yoholai sahin isa kili yo iya nongna kol tahu Hipru ipa, <<Sol! Sol! Paratapeh pe ata tingundru hu yau ato? Wou ata mbusi melit ara maran iya, pe itaiki ngandran ara isa kili wou mbukenan.
\p
\v 15 Pwen upa, <<Wou ara hiyeh ndrokonan Yapan?
\p Pe ipwai isato ipa, <<Yo ara Yesus mepo wou ata mbusi mwomwan iyatan.
\v 16 Asoli wou pe atine; Yo usarayah usa kili wou ara para arayah yau ato, para apohowei ngolo kiya melit animei, Pe melit mapu andre kuyinganiy kisa kili wou.
\v 17 Pe hu ndramat para kolom imwenen pe hu ndramat para mawen, ara andre hu kanmbusi handra melit mwomwan kinsa kili wou pwi yoh. Yo ara andre kupwandrisa wou.
\v 18 Pwen andre hu karapaiwani ndriya hu, pe hu kaiki ndriya hu kiya kili Yapan. Pe hu kasa mawen lohonga sinai pe kasa kili Ngindrai. Pe andre mwomwan hu mbusi ara andre kurapiyani kiya mawen. Pe andre hu kara yau ato, pe andre hu korosura hu hiyeh mepo lohonga hu kinipwoke pe kaniki ndriya hu kinsa kili yo pwen.> >>
\p
\v 19 Tehen tora King Akripa, <<Yo ara kunpa pwi kinna talnan iyau yang ara pwi.
\v 20 Pwen urondron Tamaskas pe upohowe nongna Yapan imu iro ara pwen usa Yerusalem. Pe uya kol para Yutah masih pwen uya kili Yentayels o. Upohowe nongna Yapan iya kili hu ara para hu karapaiwani ndriya hu, pe kasa pahasani Ngindrai. Pe pakut tahu ara kipwaingani tehe hu kanirapaiwani ndriya hu.
\v 21 Iya lohongai ara ko pe hu Yuwis ara husa nondriya suwe totohun, pe hu pakatingundru.
\v 22 Hapeko Ngindrai ara ipwokeyani yo ara hiyan iya ipoo isa manen mahapo iye. Pwen tehe mahapo urupo tine mbulmara wawu, yo ara upohowe Yapan iya kili hu ndramat namandran mangala hu, pe hu ndramat nepo ngala hu pwi. Handra nongan howen kuwong kiyaliy ara pwi, nongan mamu hu poropet pe Moses nepo huwong iyaliy tehe andre kisarayah.
\v 23 Pe Kristus ara andre kiwiri nopwaran pe kimat pe kitine kimu, pe andre kitiyani nganan kiya kili hu ndrayen imwenen pe hu Yentiles i.>>
\p
\v 24 Pol iro wong manau pe Pestus iwayeh namandran iya ipa, <<Pol wou ara lohongam kinna pwi, wou awiri hinonou soyon pe itawiri lohongam ara kinna pwi ara!>>
\p
\v 25 Pwen Pol itine pe ipwai iyata Pestus, <<Sehe melit urupo pa lohongai sih o pe wai ara upa ndrokonan lohongo ara iripo. Urupo wong iye ara iyapolo lohonge to.
\v 26 Pe King Akripa ara kini wong kinatan pwen kinna nongan masih aro pe kinpahasaniy. Yo ara upahasaniy tehe hu melit masih nepo kunpwai kinatan, aro ara kunu mbusiy kokohon pwi yoh.
\v 27 King Akripa wou lohongam ara ipoke iya nongna hu poropet ndre pwi? Yo upahasani tehe wou ara lohongam ipwoke iya kili hu.
\p
\v 28 Pwen King Akripa ipwai iya kili Pol ipa, <<Wou apa ndre nongnam apwai mahapo ara adre kinmbusi yo pe kupahasani Yapan mahapo ko?"
\p
\v 29 Pe Pol ipwai iya kili Akripa ipa, <<Yo ara kuntohun kinna kili Ngindrai tehe wou o pwi yoh. Hapeko hu hiyeh nepo topo hilingi yo mahapo, ara wawu masih kasarayah tehe yo. Hapeko yo mbuwali para hu kaiki malikei kiyata wawu.
\p
\v 30 Pwen Pol ipa nongan aro ihipwen o, King Akripa itine iya pairi ndramat iya pohon para kol, iyapolo Pernaisi pe hu ndramat masih hurosura hu ara, hutine topwei.
\v 31 Pwen hu masih ara huya ngawan pe naramwaniye hu pe huy<Ndramat iye ara kinni mbusi handra melit mwomwan mepo ilhai para kimat kayaliy ndre kiya kou ara pwi yoh.
\p
\v 32 Pwen Akripa ipwai iya kili Pestus ipa, <<Wou atali ndramat ara kiyau, hapeko yiy mbukenam ipa andre Sisar kihilingi nongnan na.>>
\c 27
\p
\v 1 Pe yihu ara kanpa nongna hu pwen tehe yihu andre kahis ndroi pe kaya kol Iteli. Pe huiki Pol iapolo hu ndramat hayah para kou, ara huyasura namandran para makundrayen hamou ngalan Yuliyus. Pe yiy ara kirosura hu makundrayen para Sisar.
\v 2 Ndroi mepo yowu his aliy ara para kol Andramitium. Pe ndroi ara, ara pakiraipit kiya yau te ndras muruwan, para hu kol mendreheh para kol Esiya. Pwen yowu raipit pe yowu yau. Pwen ndramat hamou ngalan Aristakus ara para kol mendreheh Teselonaika, ita nondriya kol namandran Mesopotemiya ara iropolo yowu.
\p
\v 3 Lang sih iya mulan yowu raipit iya pwakileng para kol Siton. Pwen Yuliyus ipo hiyan iyata Pol, pe iya kili kowasen hu atan pe iyapo namnam pe hayah melit kili hu.
\v 4 Pwen yowu ho tali Saiton o pe nohai isa pe iho mbuwani ngondroi iya isa. Pwen pe ndroi ara iraipit iyayau ndruwa mbuson para kol Saiprus.
\v 5 Yohu raipit imwenen yowu ya yau te ndras para Silisiya pe Papiliya, pwen iyamulan yowusarayah isa kol mendreheh Mairi para kol namandran Lisiya.
\v 6 Yowuro ara, pe namandran tahu makundruyen ara inime ndroi para kol Alesendriya, ara iro raipit para nakiya kol Iteli, pwen iwiri yowu yahis ndroi ara.
\v 7 Yowuro raipit lang soyon hape ipo, yowu ya puhunani nopwaran namandran iho pakeh kili kol Nitas. Hapeko nohai ara ipenani yowu, pe kinlahi para yowu kaya pwi yoh. Pwen pe yowu ro raipit pe yowu ya kohon iya ndruwa mbuson para kol Krit, pakeh kili mbusingo kol Salmone.
\v 8 Pwen yowu ro hombuh ropit ngilse kol Silmone iripo iya, pe yowu ya puhunani nohai namandran iho mwonen ndras hape mepo hu ndroi ngara kasa pe kakohon kahou aliy ita pakeh kili kol Lasiya.
\p
\v 9 Pe paramwandrai ara irohopwen o mwaihei, pe kinlahi para ndroi kiraipit hiyan pwi. Yowu ro ara pe lang para hu Yuwis kayindronge hu kiya namnam ara kinsarayah pwen.* Pwen Pol itine pe ipwahanou hu ipa,
\v 10 <<Wawu nali akahalingiy, ngapilai torou iye ara andre tukasa puhunani nopwaran namandran. Andre ndroi kiyuh pe menmena rou hitun andre kiyau. Pe matisain andre tukamat i.>>
\v 11 Hapeko namandran tahu makundrayen ara kinhilingi Pol pwi yoh. Yiy ara iro ndruwa nongna ndramat ita ngaplani ndroi pe mbukena ndroi.
\v 12 Ndras ara, ara kinna hiyan para hu ndroi para hu kakohon kiho aliy pwi yoh. Pwen hu ndramat masih huro ndroi ara huya lohongaisahin o, para hu katali hape ara pe kaya mawen. Hu lolohonge tehe hu kahambuh pe kaya kohon kaya kol Pisik. Noru kol hape iyayau te ndrokolo rai, tolau, hai pe rai. Yowu ya kohon iho ara.
\s Nohai pe nowei namandran ingas
\p
\v 13 Pwen nohai para tolau itine hapeko kinsa kinna pwokeyan pwi. Pe yihu ara hupa ndre ilahiy para hu kayangap te ndras muruwan nepo mamu yihu ro wong iyaliy. Pwen huluwi nehene para kimbusi ndroi kikuw, pwen hungap pwakileng ngilse ndras para kol Krit.
\v 14 Hapeko ndrangan niwen pwi ko nohai namandran itine, nohai ara, ara nohai para hai. Nohai ara itine ngilse kol Krit.
\v 15 Nohai isa pe ituwani ngondroi pe kinlahi para ndroi kingap kiya mara nohai pwi yoh. Yowu mbusi iya pe wele yowu imai, pe ndroi ara iro raipit ndruwa pwoke para nohai opu.
\v 16 Yowu raipit ya kohon iho ndruwa mbuson mendreheh Kauta, ita sahin iya yau te tolau. Pwen kinlahiy para yowu karapaiwani ndroi pwi, nohai o iro hiliy iya lohonge tan.
\v 17 Pwen hu ndramat huropo mbulen nondriya ndroi, ara huluwi melit para kimbusi ndroi kikuw, ara isa paingan. Pe huwasi malikei hayan irakaiyani ndroi. Pwen hu noh tehe matisain hu kangap kiya pwen te pwakileng ita ngilse kol Lipiya. Pe huluwi pelei pe ndroi ara iro ko pe nohai iro tinihiy.
\v 18 Nohai pe nowei ara iro piyani isa ndroi ara pwokeyan iya, pe lang mulan paraliy, pwen huwiri topwe melit tahu iro ndroi pe hupiyani iya ndras.
\v 19 Pe iho lang maroyoh imwenen hutine pe hutumbuwe keye ndroi masih iya nima hu, pe hupiyaniy yi.
\v 20 Nohai ara iro haliy, pe yowu ara kanlahiy para kanime paramwandrai pe piriy ara pwi yoh, pe nowi ara iropo iya mwomwan masih lang soyon iya. Pwen lohonga yowu para koro hiyan ara kinihipwen ara.
\p
\v 21 Pe hu ndramat masih ara hu kanamnam pwi ndrangan niwen iya. Pwen Pol itine pe ipa, <<Wawu nali kapa wawu koro ndruwa nongno pe mbuna tukasangap ngilse kol Krit, ara melit masih aro kene ara andre kasarayah pwi yoh.
\v 22 Hapeko nakupwai kisata wawu tehe lohonga wawu kipwoke. Andre hamou tawawu kinimat pwi yoh, andre ndroi opu kiya mwomwan.
\v 23 Pinge ping ara angelou ata Ngindrai mepo urupo totohun iyatan pe urupo mbusi mbuliyan ara isa kili yo.
\v 24 Pe ipa, <Mbunanoh Pol! Wou aya ko pe aya nime Sisar. Ngindrai hiyan tam ara iya kili wou, pe hu ndramat masih hutorasura wou nondriya ndroi, ara andre hu kanmat pwi.>>
\v 25 Wawu nali ndriya wawu pe lohonga wawu kipwoke, yo ara uiki ndriyo pe lohongo masih iya nima Ngindrai. Pe melit masih ara andre kirayah tehe kinipwai.
\v 26 Ndroi ara andre katalon kiya sih mbuson.>>
\p
\v 27 Ping pe lang ara kinna songui pe haahiu pwen, pe nowei ara iwiri yowu pe ipiyani yowu iya yau te ndras Metitereniyen.Pe iropo iya ndrokolo put hu ndramat ngara kapombulen kiro nondriya ndrai, ara hu hingoruwe i tehe yihu ropo iya pakeh leng.
\v 28 Pwen huwiri malikei sih ngara hu kandrohongani ndras kiyaliy, pe hunimei tehe ndras ara muruwan iya. Pe niwen para ndras ara kiho tehe songat pe lungui (120). Iro ndrangan niwen hape pe hu hinonou, pe hukahiy tehe kinna androsongui (90).
\v 29 Yihu ara huro noh hupa ndre matisain ndroi towu kiya ngas kiya ndrita pat. Pwen hu piyani nehene para mbultuweya ndroi, mepo ndruwan mahahui iro nondriya ndroi ara iya pwan. Pe yihu ara huro totohun para lang ara kileu kileh.
\v 30 Pe ndramat mepo huro mbulen nondriya ndroi a rahu pakawop, imwenen nepo huiki melit para mbultuweya ndroi ara iya pwan. Pwen huiki ndroi mendreheh ara iya pwan, pe hu pwasoyou hupa, hu nakaiki nehene para mbultuweya ndroi ara pakiya mu para ndroi.
\v 31 Hapeko Pol ipwai iyata namandran tahu makundrayen pe hu ndramat mepo ngara hu kopo mbulen ipa, <<Kapa hu ndramat aripo koro nondriya ndroi andre hu koro hiyan, pe wawu ara andre kanto hiyan pwi.>>
\v 32 Pwen o hu ndramat ngara kapo mbulen kiro ndroi, ara hu sondritini malikei nepo iro mbultuwe ndroi ara pe iyos.
\p
\v 33 Pwen lang ara iro mbungahiy pe Pol ipwai iyatahu masih para hu kanamnam. <<Wawu ara topo ko mwaihei pe kaniyan hapesah pwi ipo lang songui pe haahiu ara, pe wawu kaniyan hapesah pwi.
\v 34 Wawu kayan hayah namnam pe andre akamat pwi. Pe andre hamou tawawu hapesah mwomwan kinsarayah kili yiy pwi yoh.>>
\v 35 Ipa nongan ara ihipwen, Pol mbukenan iwiri ndrina nohun hayah iro mbukena hu pe iykiy iya kili Ngindrai pe itoholi. Pwen iwiri pe iniy.
\v 36 Pwen hu masih ara huwiri pwoke pe huyan anandrinai.
\v 37 Ndromweya yowu masih iro ndroi ara, lungat andrtingui pe anoh. (276)
\v 38 Pwen yowu masih ro nondriya ndroi ara yowu namnam ihipwen, pe yowu piyani mbuwa youyou masih ara iya ndras.
\p
\v 39 Pwen lang ileu pe hu ndramat para mbuliya ndroi ara hu nime kalayeng. Hapeko hu kanpahasani pwi kalayeng para hape aleheh imwenen. Pe hunime ndras muruwan sih ara isong iya nondriyan. Pe hu pakahinounou ara para kawiri ndroi kiya yau ara kapa hu kalahiy.
\v 40 Pwen hu wiri semen pe hu sondriti nehene para mbultuweye ndroi ara pe isong iya ndras. Pe hutali malikei malmou namandran mepo huwasi ndruw mepo ngara kimbusi ndroi pe kingap kimwenen. Pwen huiki pelei ingas iyapaingan pe nohai iwiri hu pe iwiri hu iya poholeng.
\v 41 Hapeko ndroi iya pe iya pet iho kalayeng hayah. Pwen nowei iro piyaniy iya pe itumbuwe ndruw iho ndrokolo ndroi.
\p
\v 42 Pwen hu makundrayen ara hupa nongna hu para andre hu katingundru hu ndramat para kou masih ara hu kamat; matisan hu karangangai pe hu kawop.
\v 43 Hapeko namandran tahu makundrayen ara pakisopwat Pol, pwen ipwai iyatahu para yihu andre kanmbusi lohongai ara pwi. Pe ipwai iyatahu masih hiyeh mepo ilahiy para hu karangangai kaya leng, ara hu rangangai huya.
\v 44 Pe hu ndramat mepo kanlahiy para hu karangangai pwi, ara ipwai iyatahu para hu kapo sombule kei para ndroi; pe hu kapit kaliy pe kaya leng pe hu masih koro kiyan.
\c 28
\s Pol ara iro mbuson Malta
\p
\v 1 Pwen yowu yirowei tehe yowuyarayah hiyan o, iya poholeng pe mbuson para Malta.
\v 2 Yihu ndramat para mbuson ara, ara hu namili yowu imwenen. Pe humbusi hiyan isa kili yowu, pe hu tolmwani mwan pe yowu masih ara yowu ling mwan.
\v 3 Pwen Pol ara iya pe iwiri ndrakei hayah pe iyki iya mwan. Pe mwat hamou ara ihingoruwe ngandraha mwan pe isa ngawan. Pe itani Pol iya niman pe iho ndrungak niman.
\v 4 Hu ndramat para mbuson ara hunime mwat iro ndrungak nima Pol, pe huro wong mwalinga hu hupa, <<Aka nimei ndramat iye ara andre ngara kitingundru hu ndramat. Yiy ara ipit ndras isa hapeko kinimat pwi.>>
\v 5 Hapeko ilohoyani niman pe mwat ara iyos iya mwan, pe mwat ara hape kintani yiy pwi yoh.
\v 6 Pwen yihu ara yihuropa ndre matisan niman ara kisama, ndre kiyos kiya pwan pe kimat. Hapeko hunimnim iya pe hu kanime handra neken ara kinto kili yiy pwi yoh. Pwen yihu paiwani lohonga hu pe hupa yiy ara hamou ngindrai.
\p
\v 7 Pwan habut mepo ita pakeh kol ara, ara pwan ata ndramat iya pohon para mbuson ara, ngalan Papliyus. Ndramat ara iwiri yowu iya seu kili yiy, pe ipwokorani yowu ara hiyan iya, ipo iya matine lang maroyoh.
\v 8 Pe tama Papliyus ara imwa pe iro matin yokyok. Pe sangin ara ingandrah pe ngara kipe ndran i. Pwen Pol iya pe iyki niman iya ndritan pe itohun iyatan pe Yapan isopwayani yiy iya hiyan paiwe.
\v 9 Pol imbusiy tehen tora pe hu ndramat para mbuson ara husa kili pe itotohun iyatahu pe hu masih ara huya hiyan.
\v 10 Pe humbusi kultuw masih hiyan kili yowu, pe itandrohonga yowu nakatali hu, hu hang yowu melit masih mepo kinto kili yiy yowu pwi. Pe huiki yiy iyapolo yowu iya nondriya ndroi.
\s Pol iyarayah iya Rom
\p
\v 11 Yowuro mbuson para Malta walah maroyoh, ihipwen yowu his iya ndraoi hakou mepo nohai namandran pe ikohon iro mbuson ara yowu yau. Pwen yowu pit iya pe yowu raimwaitini ndroi para kol Alexendriya, pe mbusohongu ndroi ariya, ara sumwoiwa mbunah kamai malmou mwan noru ngindrai Sus, pe yowuya homu. Pwen yowu tali ndroi ara pe yowu yau.
\v 12 Pwen yowuyarayah iya kol mendreheh Sirakus, pe yowuro aliy lang maroyoh.
\v 13 Pwen yowu tali kol Sirakus pe yowu pit yarayah iya kol Rekiyum. Yowuro kol Rekiyum pe nohai para Kup ara itine pe yowi tali kol ara. Pe lang maroyoh ara ihipwen yowuyarayah iya kol Peteoli.
\v 14 Pwen yowu puhunani hu ndramat hayah huiki ndriya hu iya kili Yapan iro ara, pe hu soksok yowu para yowu koro sura hu hape na. Pwen lang manandrtoyoh ara yowurosura hu. Pe iyamulan yowu tali hu pe yowu pit yarayah iya kol namandran Rom.
\v 15 Pwen hu nali yowu hayah hutora Rom ara hu hilingiy tehe yowu ara kansa sai, pwen yihusa puhunani yowu iho mwonen ndrohopehei para kol Apiyus, pakeh seu maroyoh para matiliu italiy.
\v 16 Pe yowu yarayah iya Rom opu makundrayen hamou ara isa pe iwiri Pol, iya pe maran iro tan.
\s1 Pol iya pohowe nongan hiyan iya Rom
\p
\v 17 Lang maroyoh iyamulan, Pol iyoh hu ndramat namandran Yuwis pe husa harong. Husa huro harong pe Pol ipwai iyatahu ipa, <<Wawu ndramiro para Yisrayel, yo ara kunu mbusi handra melit mwomwan kisa kili wawu ndre kowas torou ara pwi yoh. Mepo huwiri iro kili tumbu rou hu ara pwi yoh.>> Pe yihu wiri yo pe huiki yo ko mwaihei iro Yisrayel iya iya kili hu para Rom.
\v 18 Iya mulan para hu soksok yo ihipwen, hu para Rom ara hu pakatali yo pe kusa mawen. Paratesah yo ara kunu mbusi handra melit mwomwan mepo para kumat kaliy ara pwi yoh.
\v 19 Hapeko hu ndramira Yuwis ara hupa pwi iyaliy. Pe hupwai hupa tarahani yo para kusoksok Sisar para kihilingi nongno. Hapeko yo imwenen ara kinlahiy para kumbusi handra melit mwomwan kiyatahu yau ato imwenen ara pwi yoh.
\v 20 Usoksok para nakunime wawu ara iya ndroyin ara ko. Iya hiyan tahu Yisrayel opu pe yoy ara urupo nondriya nongan aripo kene.
\p
\v 21 Pwen hupwai iyatan hupa, <<Yowu ara kanwiri handra nongan hu karatuluwiy kiro Yutah kiwong hape kisatam ara pwi. Pe hamou kisa pe kitiyani mwomwan atam kisa kili yowu ara pwi masih.
\v 22 Yowu nakahilingi nongnam paratesah hu ndramat hutopo iye ara, hutopo wong iya melit masih wawu tora mbusiy.
\p
\v 23 Pwen hu ramwaniye hu para lang sih hu kaya nime Pol. Pe ndromweya hu ara soyon iya husa hape leheh mepo Pol iro aliy. Lang sih sesek mwaniye ndroulang ipoo ipiyah. Pol ara iro ratiyaniy iro wong ndrainga hu iya kolo King Ngindrai. Pe iro mbusi para hu kalohongani nongan nongan para tamwaniye ta Mose, pe nongna hu poropet huratuluwiy.
\v 24 Hu ndramat hayah ara huhilingi yiy, hapeko hu hayah ara hu kaniyki lohongahu kinna nongnan pwi yoh.
\v 25 Pwen yihu hayah ara hukanpwes pwi, pe hutali Pol paratesah yiy ipa, <<Mwoiwan Haiyan iwong iya kili tumbu rou hu pe poropet Yisayah,
\q1
\v 26 Pwen ipa,
\q1 << <Aya pe apwai katahu ndramat apa, << < Wawu andre kahilingiy, hapeko andre lohonga wawu ara andre kinileu pwi. Andre wawu pakanimei, hapeko kinlahiy para akanimei pwi.
\q2 Pe wawu andre kanimei hapeko tehe kaninimei pwi.>>
\q1
\v 27 Paratesah lohonga hu ndramat aro ara kini leu pwi yoh.
\q2 Pe hu siyi ndrainga hu
\q2 pe hu wari mara hu.
\q1 Matisan mara hu kanimnim, pe ndrainga hu karahalong paiwe,
\q2 pe andre lohonga hu kileu paiwe, pe andre hu karapaiwani ndriya hu pe hu kasa kili yo.
\q1 Pe yo Ngindrai kusopwayani hu pe hu kasa hiyan paiwe. > >>
\p
\v 28 Pwen Pol ipa, <<Tehen torako yo unamiliy tehe wawu kapahasani tehe nongna Ndindrai para kisopwat hu ndramat, ara kinna kili hu para Yentiles pwen. Pe yihu ara andre kahalingi!>>
\v 29 Ipa nongan aro ihipwen pe yihu Yuwis hutan ara huya mawen. Pe huro pwukaye mwalinga hu mbukenan.
\p
\v 30 Pe hayou malwoh Pol ara iro ndron seu mepo yiy mbukenan isowaniy. Pe ngara kipwes hu ndramat mepo ngara hu kasa kili yiy.
\v 31 Pe iro pohowe nongan para kolo King Ngindrai pe iro hinuwani hu iyata Yapan Yesus Kristus, ara iyapolo pwoke pe kinlahi hapesah kipenani yiy pwi yoh.
